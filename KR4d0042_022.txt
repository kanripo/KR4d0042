# -*- mode: mandoku-view -*-
#+TITLE: 旴江集
#+DATE: 2015-09-23 10:19:48
#+PROPERTY: LASTPB  <md:KR4d0042_SBCK_019-1a>
#+PROPERTY: JUAN 22


撰
　　　刑禁第一
刑罰之行尚矣積聖累賢未有能去者也非好殺人欲
民之不相殺也非使畏已欲民之自相畏也然而憲令
所加寛猛或異苟失權時之制則致逺恐泥矣故大司
寇之職掌建邦之三典以佐王刑邦國詰四方一曰刑
新國用輕典新國者新辟地立君之國用輕法者為其
<pb:KR4d0042_WYG_010-1b>
民未習於教二曰刑平國用中典平國承平守成之國
用中典者常行之法三曰刑亂國用重典亂國篡弑叛
逆之國用重典者以其化惡伐滅之蓋四海之内千八
百國國政或異人心豈同苟執一以御之是膠柱而鼓
瑟欲盡五聲之變不可得也夫新辟地立君之國居處
未安衣食未足君臣之義未固上下之情未接從而急
之則魚淰鳥獝不復聚矣其可不用輕法邪篡殺叛逆
之國紀綱大壊風俗大惡强弱相勝衆寡相暴從而緩
<pb:KR4d0042_WYG_010-2a>
之則羊很狼貪難以制矣其可不伐滅之邪承平守成
之國人各有業事各有制緩之將恐縱急之將恐擾其
可不用常行之法邪以大言之則天下之理亦然漢興
高祖初入關約法三章曰殺人者死傷人及盜抵罪蠲
削煩苛兆民大説此非刑新國用輕典者邪周道既衰
穆王眊荒命甫侯度時作刑以詰四方五刑之屬三千
蓋多於司刑所職五百章此非刑亂國用重典者邪洪
範三徳一曰正直二曰剛克三曰柔克平康正直彊弗
<pb:KR4d0042_WYG_010-2b>
友剛克燮友柔克皆聖人所以適時之變也奈何以三
尺之書齊萬邦之政俗雖殊而弗察事雖變而弗知治
之不及古豈不有由也哉
　　　刑禁第二
小司寇以三刺斷庶民獄訟之中一曰訊羣臣二曰訊
羣吏三曰訊萬民聽民之所刺宥以施上服下服之刑
刺殺也宥寛也民言殺殺之言寛寛之上服劓墨下服
宫刖是四刑亦三刺也羣臣士以上羣吏府史胥徒萬
<pb:KR4d0042_WYG_010-3a>
民民間有徳行不仕者朝士掌建邦外朝之法左九棘
孤卿大夫位焉羣士在其後右九棘公侯伯子男位焉
羣吏在其後面三槐三公位焉州長衆庶在其後此則
所訊之人也噫凡有血氣之類莫不愛其生君大夫士
之於牛羊犬豕猶無故不殺况於人者萬物之靈父母
生之拊畜長育顧復之恩至而後免於其懐刑之大者
伏鈇鑕其次亦斷支體刻肌膚終身不息何其痛哉刑
期無刑蓋不獲已苟得其情亦哀矜而勿喜矧可不慎
<pb:KR4d0042_WYG_010-3b>
以及于非辜者乎故聖人求之以五聽麗之以八議三
宥以卹其非意三赦以異於全人猶恐聰有所不聞明
有所不見下情有所不達議法有所不平於是有外朝
之位以詢于衆焉必羣臣羣吏萬民之意同然後刑殺
可不謂慎乎孟子曰左右皆曰可殺勿聽諸大夫皆曰
可殺勿聽國人皆曰可殺然後察之見可殺焉然後殺
之故曰國人殺之也洪範曰汝則有大疑謀及乃心謀
及卿士謀及庶人謀及卜筮古之王者於有事且與下
<pb:KR4d0042_WYG_010-4a>
民共之後之效一官者往往自用同官為僚或疑其賣
已閉口不與論職事况他人乎斷獄弊訟一出其臆如
是而刑不濫邪賢於先王逺矣
　　　刑禁第三
鄉士掌國中辨其獄訟異其死刑之罪而要之旬而職
聽于朝司寇聽之斷其獄弊其訟于朝羣士司刑皆在
各麗其法以議獄訟獄訟成士師受中協日刑殺若欲
免之則王㑹其期遂士掌四郊二旬而職聽于朝若欲
<pb:KR4d0042_WYG_010-4b>
免之則王令三公㑹其期縣士掌野三旬而職聽于朝
若欲免之則王命六卿㑹其期期謂鄉士遂士縣士職
聽于朝司寇聽之日王欲赦之則用此時親往議或命
三公六卿往議之也君之於民猶親之於子也親則不
忍其子君焉得忍其民哉推其不忍之心則人無有可
戮罪無有可刑王欲赦之固其理也然而天討有罪王
者奉之以作五刑刑者非王之意天之意也非天之意
天下之人之意也殺人者死而民猶有相殺傷人者刑
<pb:KR4d0042_WYG_010-5a>
而民猶有相傷苟有以不忍而赦之則殺人者不死傷
人者不刑殺傷之者無以懲其惡被殺傷者無以伸其
寃此不近於帥賊而攻人者乎是故先王雖有不忍之
心而不敢輙赦必於外朝與掌事者議其可否焉赦者
非王赦之情可赦也否者非王不赦情不可赦也如此
民何有不服令何有不行王符述赦曰養稂莠者害禾
稼惠姦宄者賊良民誠哉不可不慎也
　　　刑禁第四
<pb:KR4d0042_WYG_010-5b>
掌囚掌守盜賊凡囚者上罪梏拲而桎中罪桎梏下罪
梏王之同族拲有爵者桎以待弊罪及刑殺告刑于王
奉而適朝士加明梏以適市而刑殺之凡有爵者與王
之同族奉而適甸師氏以待刑殺由此觀之先王之制
雖同族雖有爵其犯法當刑與庶民無以異也法者天
子所與天下共也如使同族犯之而不刑殺是為君者
私其親也有爵者犯之而不刑殺是為臣者私其身也
君私其親臣私其身君臣皆自私則五刑之屬三千止
<pb:KR4d0042_WYG_010-6a>
謂民也賞慶則貴者先得刑罰則賤者獨當上不媿於
下下不平於上豈適治之道邪故王者不辨親疎不異
貴賤一致於法其所以不肆諸市朝而適甸師氏者為
其有恥毋使人見之也文王世子曰公族其有死罪則
磬于甸人其刑罪則纎剸亦告于甸人公族無宫刑獄
成有司讞于公其死罪則曰某之罪在大辟其刑罪則
曰某之罪在小辟公曰宥之有司又曰在辟公又曰宥
之有司又曰在辟及三宥不對走出致刑于甸人公又
<pb:KR4d0042_WYG_010-6b>
使人追之曰雖然必赦之有司對曰無及也反命于公
公素服不舉為之變如其倫之喪無服親哭之公族之
罪雖親不以犯有司正術也所以體百姓也刑于隱者
不與國人慮兄弟也弗弔弗為服哭于異姓之廟為忝
祖逺之也素服居外不聽樂私喪之也骨肉之親無絶
也公族無宫刑不翦其類也古者諸侯之禮亦如是之
懿哉孟子謂舜為天子臯陶為士瞽瞍殺人則執之舜
視棄天下猶棄敝蹝也竊負而逃遵海濵而處終身訢
<pb:KR4d0042_WYG_010-7a>
然樂而忘天下彼天子父猶不可曲法而况官之子孫
乃用䕃乎
　　　刑禁第五
司救掌萬民之衺惡過失而誅讓之以禮防禁而救之
凡民之有衺惡者三讓而罰三罰而士加明刑恥諸嘉
石役諸司空其有過失者三讓而罰三罰而歸于圜土
衺惡謂侮慢長老語言無忌而未麗於罪者過失亦由
衺惡酗醟好訟若抽拔兵器誤以行傷害人麗於罪者
<pb:KR4d0042_WYG_010-7b>
誅誅責也罰撻擊之也加明刑者去其冠飾而書其衺
惡之狀著之背也嘉石在外朝之門左使坐焉以恥辱
之既而役諸司空也圜土獄城過失近罪晝日任之以
事而收之夜藏於獄亦加明刑以恥之故大司寇以圜
土聚教罷民凡害人者寘之圜土而施職事焉以明刑
恥之其能改者反于中國不齒三年其不能改而出圜
土者殺以嘉石平罷民凡萬民之有罪過而未麗於法
而害於州里者桎梏而坐諸嘉石役諸司空重罪旬有
<pb:KR4d0042_WYG_010-8a>
三日坐朞役其次九日坐九月役其次七日坐七月役
其次五日坐五月役其下罪三日坐三月役使州里任
之則宥而舍之司圜掌收教罷民凡害人者不使冠飾
而加明刑焉任之以事而收教之能改者上罪三年而
舍中罪二年而舍下罪一年而舍其不能改而出圜土
者殺雖出三年不齒凡圜土之刑人也不虧體其罰人
也不虧財善哉為國乎人之大惡豈一朝一夕必有漸
也放僻邪侈之情動而無所畏忌則涓涓以成江河毫
<pb:KR4d0042_WYG_010-8b>
末以尋斧柯或伏尸市朝或流血刀鋸雖其悔之猶噬
臍也是故先王之馭民必早為之所過輕者則坐諸嘉
石稍重者則歸于圜土皆未入于五刑也若因兹困辱
遂能自新則復為齊民何刑殺之及哉此亦使民遷善
逺罪之術也孔子曰小人不恥不仁不畏不義不見利
不勸不威不懲小懲而大誡易曰屨校滅趾无咎此之
謂也成康所以刑錯不用非一助邪
　　　刑禁第六
<pb:KR4d0042_WYG_010-9a>
萍氏幾酒謂苛察沽買過多及非時者謹酒謂使民節
用酒也司虣掌憲市之禁令禁以屬遊飲食于市者若
不可禁則搏而戮之以屬遊飲食謂羣飲食者也夫酒
之為禍久矣君子以覆其邦家小人以不免刑戮可稱
數哉酒誥曰文王誥教小子有正有事無彛酒越庶國
飲惟祀徳將無醉又曰妹土嗣爾股肱純其藝黍稷奔
走事厥考厥長肇牽車牛逺服賈用孝養厥父母厥父
母慶自洗腆致用酒此言文王告其民之小子與羣吏
<pb:KR4d0042_WYG_010-9b>
無得常飲酒若庶國君臣民衆飲酒亦唯祭祀以徳自
將無令至醉故戒康叔當以文王之法往使妹土之人
為純一之行勤種黍稷奔走事其父兄農功既畢始牽
車牛逺行賈賣用其所得珍異孝養其父母其父母善
子之行子乃自潔厚致用酒養也文王之法民之置酒
唯祭與養耳而小人用之疏數無其時多少無其節羣
飲食於市井以妨其業以費其財以興淫邪以起鬭訟
是以禁之也然則聖人之於天下事為之制曲為之防
<pb:KR4d0042_WYG_010-10a>
果如何哉昔曹參去齊屬其後相以齊獄市為寄謂獄
市者所以并容擾之姦人安所容乎蓋是時天下初定
故從民之欲而不擾亂豈常行之道邪獄市不可以不
治姦人不可以不禁大司徒以荒政十有二聚萬民其
三曰緩刑而十有二曰除盜賊是救饑之政雖則緩刑
至於盜賊不可不急其刑以除之也噫酒𣙜之官未罷
則萍氏之禁司虣之令不復行矣然而緩刑仁也除盜
賊義也凶年饑饉而仁義存焉亦不减於先王矣
<pb:KR4d0042_WYG_010-10b>
　
　
　
　
　
　
　
　旴江集卷十

<pb:KR4d0042_WYG_011-1a>
欽定四庫全書
　旴江集卷十一¶　　　　　　宋　李覯　撰
　　　官人第一¶
為人上者孰不欲進賢而賢或不進孰不欲退不肖¶而
不肖或不退豈知而縱之邪人未易知也知人則¶哲帝
堯猶以為難彼色厲内荏言行不相顧者滔滔¶皆是也
非久與居胡能睹其真偽耶久與居者非鄰¶里鄉黨而
誰邪故閭胥凡春秋之祭祀役政喪紀之¶數聚衆庶既
<pb:KR4d0042_WYG_011-1b>
比則讀法書其敬敏任恤者族師月吉¶則屬民而讀法
書其孝弟睦婣有學者春秋祭酺亦¶如之黨正正歲屬
民讀法而書其徳行道藝州長正<md:KR4d0042_SBCK_020-1b>¶月之吉各屬其州之
民而讀法以攷其徳行道藝而¶勸之以糾其過惡而戒
之若以歲時祭祀州社則屬¶其民而讀法亦如之鄉大
夫三年則大比攷其徳行¶道藝而興賢者能者鄉老及
鄉大夫帥其吏與其衆¶寡以禮禮賔之厥明鄉老及鄉
大夫羣吏獻賢能之¶書于王王再拜受之登于天府内
<pb:KR4d0042_WYG_011-2a>
史貳之退而以鄉¶射之禮五物詢衆庶一曰和二曰容
三曰主皮四曰¶和容五曰興舞閭胥二十五家之吏凡
因㑹聚則書¶其人材族師毎月朔書春秋祭酺又書黨
正夏正之¶月書州長正月之朔攷春秋社又攷是一歲
之中凡<md:KR4d0042_SBCK_020-2a>¶幾書凡幾攷至于三歲鄉大夫乃攷而興之獻
其書¶于王退而又詢衆庶寧復有賢能者乎其詳如此
其¶慎如此而官謗不戢治道不登未之有也孔子曰昔¶
吾於人也聽其言而信其行今吾於人也察其言而¶觀
<pb:KR4d0042_WYG_011-2b>
其行不見其人之姓名不知其身之善惡才不才¶决於
數百言難乎為無失矣¶
　　　官人第二¶
司士掌羣臣之版以徳詔爵以功詔禄以能詔事以久¶
奠食徳謂賢者凡賢者能者皆先試以事久而有功然¶
後授之以爵得禄食也爵以貴乎人天下之人共貴之
禄<md:KR4d0042_SBCK_020-2b>¶以富乎人天下之人共富之高冠大蓋吏民趍走事¶
之恐不及天下共貴之也稟財給榖農桑賦貢奉之¶而
<pb:KR4d0042_WYG_011-3a>
不暇天下共富之也天下共貴之而貴非其人天¶下共
富之而富非其人則君命果義乎衆心果服乎¶且人各
有能有不能孟公綽不可以為滕薛大夫禆¶諶謀於國
則否况其下者乎苟非試其事考其功而¶遽與之爵禄
則曠天官敗公事何足道哉王制曰論¶定然後官之任
官然後爵之位定然後禄之所謂官¶之者使試守也堯
舜豈不聖而試臣以職慎之至也¶若是則賢者必用不
肖者必舍能者必行否者必藏<md:KR4d0042_SBCK_020-3a>¶嗇夫之印綬不可以幸
<pb:KR4d0042_WYG_011-3b>
而得也奚高位之辱哉夫位¶有高卑禄有厚薄言其操
柄則無所不重州縣之職¶前世以為徒勞者而民命繫
之未聞明試其功而居¶位受禄一官之效則仕而後學
之有美錦者不使人¶學製焉民所以死生貧富顧不重
哉¶
　　　官人第三¶
大宰歲終則令百官府各正其治受其㑹聽其致事¶而
詔王廢置三歲則大計羣吏之治而誅賞之宰夫¶歲終
<pb:KR4d0042_WYG_011-4a>
則令羣吏正歲㑹月終則令正月要旬終則令¶正日成
以攷其治治不以時舉者以告而誅之司㑹<md:KR4d0042_SBCK_020-3b>¶以參互攷
日成以月要攷月成以歲㑹攷歲成以周¶知四國之治
以詔王及冡宰廢置歲計曰㑹月計曰¶要日計曰成凡
百官府旬終月終皆考其治狀若治¶不以時舉者宰夫
以告冢宰而責之至于歲終又考¶非直責之而已其有
功無功司㑹以詔冢宰冢宰以¶詔王而廢置之置者進
其爵廢者退其爵也及三歲¶則冢宰大計其治大無功
<pb:KR4d0042_WYG_011-4b>
不徒廢必罪之大有功不¶徒置必賞之也噫先王所以
課吏考功如是其宻也¶日入其成是無一日而可敖盪
歲終廢置是無一歲¶而不勸懲三年有成則申之以誅
賞有功者驟獲其<md:KR4d0042_SBCK_020-4a>¶利無功者卒伏其辜雖能言之類亦
知勸勉媿恥矣¶况智者乎舜典三載考績三考黜陟幽
明彼三歲而¶一考九歲而後黜陟蓋帝道寛簡抑時世
之然未若¶周公之典垂後昆之韙也董仲舒曰古所謂
功者以¶任官稱職為差非謂積日絫久也故小材雖絫
<pb:KR4d0042_WYG_011-5a>
日不¶離於小官賢材雖未久不害為輔佐必也不求功
實¶而以日月為限三年而遷一官則人而無死孰不可¶
公卿者乎¶
　　　官人第四¶
冬官考工注其曰某氏者官有世功若族有世業以<md:KR4d0042_SBCK_020-4b>¶氏
名官者也官有世功則以官為氏若馮相氏保章¶氏師
氏保氏韋氏裘氏冶氏之類是也族有世業則¶以氏名
官若桃氏為劍築氏為削鳬氏為鍾㮚氏為¶量之類是
<pb:KR4d0042_WYG_011-5b>
也甚矣事之不可以不常也易曰天地之¶道常久而不
已也日月得天而能久照四時變化而¶能久成聖人久
於其道而天下化成孔子曰如有王¶者必世而後仁善
人為邦百年可以勝殘去殺矣夫¶以聖人之徳履天子
之位尚曰久於其道必三十年¶必百年而後仁政可成
殘殺可去况於中人以下分¶職授政而可以不久者乎
是故先王建官有世守之<md:KR4d0042_SBCK_020-5a>¶至以為氏也漢文景至武帝
之初國家無事為吏者¶長子孫居官者以為姓號倉氏
<pb:KR4d0042_WYG_011-6a>
庾氏是也然則古之¶治天下皆如此乎吏之於民必相
知心然後治也吏¶知民心則明明則政平矣民知吏心
則信信則令行¶矣欲相知心豈一朝一夕而可哉上下
未相知或知¶之未久遽委而去之後來者亦如此則是
吏未嘗知¶民心民未嘗知吏心吏以所治為傳舍事或
不舉則¶曰以待後人民視所屬如過客理或不勝亦曰
以待¶後人官何以修衆何以服謂其有功邪進其爵可
也¶重其賞可也如其職事則久之為貴故漢有當遷而<md:KR4d0042_SBCK_020-5b>¶
<pb:KR4d0042_WYG_011-6b>
増秩留者矧伊無功之人而可虚受禄食往來於道¶路
間邪¶
　
　
　
　
　
　旴江集卷十一
<md:KR4d0042_SBCK_020-6a>¶
<pb:KR4d0042_WYG_012-1a>
欽定四庫全書
　旴江集卷十二¶　　　　　　宋　李覯　撰
　　　官人第五¶
地官序鄉老二鄉則公一人老尊稱也王置六鄉則¶公
有三人也三公者内與王論道中參六官之事外¶與六
鄉之教其要為民是以屬之鄉焉誠哉民事之¶重宰相
所宜躬親也以三公之爵而聯六鄉之吏非¶躬親而何
召公為伯聽男女之訟不重煩勞百姓止¶舍小棠之下
<pb:KR4d0042_WYG_012-1b>
國人被其徳説其化思其人愛其樹甘¶棠之所為作也
而陳平曰决獄責廷尉錢榖責治粟¶内史丙吉謂宰相
不親小事何也苟决獄不平錢榖<md:KR4d0042_SBCK_020-6b>¶出入不節民鬭相殺
傷不止而宰相不知尚可調和¶隂陽順四時遂萬物之
宜也哉此皆華言誤天下事¶慎聽之也故先王以民惟
邦本造次顛沛無或忘之¶既使大臣為鄉老又取其鄉
之人為吏所謂使民興¶賢出使長之使民興能入使治
之者也蓋使民自舉¶能者因入之而使之治民之貢税
<pb:KR4d0042_WYG_012-2a>
田役於内謂為比¶長以上之官也夫能盡知人之情偽
與其土所有其¶俗所宜莫若其鄉之人也因以為吏孰
不治乎宓子¶賤為單父宰反命於孔子曰此國有賢不
齊者五人¶教不齊所以治者孔子曰惜哉不齊所治者
小所治<md:KR4d0042_SBCK_020-7a>¶者大則庶幾矣子賤受教於單父之人猶以至
治况¶使單父之人躬為吏乎漢之賢人仕州郡者多矣
刺¶史二千石往往有能名未必非其所助也東西南北¶
之人言語猶未相通而責之善政難矣哉
<pb:KR4d0042_WYG_012-2b>
　　　官人第六¶
大司徒凡建邦國以土圭土其地而制其域諸公之¶地
封疆方五百里其食者半諸侯之地封疆方四百¶里其
食者參之一諸伯之地封疆方三百里其食者¶參之一
諸子之地封疆方二百里其食者四之一諸¶男之地封
疆方百里其食者四之一大哉封建之禮<md:KR4d0042_SBCK_020-7b>¶此周之所以
本支百世乎荀卿有言兼制天下立七¶十一國姬姓獨
居五十三人而天下不稱偏焉富辰¶曰昔周公弔二叔
<pb:KR4d0042_WYG_012-3a>
之不咸故封建親戚以蕃屏周管¶蔡郕霍魯衞毛聃郜
雍曹滕畢原酆郇文之昭也邘¶晉應韓武之穆也凡蔣
邢茅胙祭周公之子也然則¶先王於其族類有不厚乎
詩曰凡今之人莫如兄弟¶兄弟䦧于墻外禦其侮平王
東遷而晉鄭是依其世¶與年過于所卜由此塗出也豈
嘗有兄弟之國敢問¶鼎之輕重者哉故段灼表于晉武
帝曰滅周者秦非¶姬姓也代漢者魏非劉氏也雖云割
地譬猶囊漏貯<md:KR4d0042_SBCK_020-8a>¶中亦一家之有耳縱令後世子孫還自
<pb:KR4d0042_WYG_012-3b>
相并蓋亦楚¶人失繁弱於雲夢尚未為亡其弓也其於
神器不移¶他族則始祖不遷之廟萬年不改其名矣善
哉灼之¶知言也漢雖有七國之變而梁孝以睢陽城守
晉雖¶有八王之亂而元帝以琅邪中興魏氏王公有名
無¶實禁防壅隔同於囹圄曹爽一死而司馬家取之如¶
運諸掌上灼之言不亦善乎¶
　　　官人第七¶
大行人掌大賔之禮及大客之儀以親諸侯春朝諸¶侯
<pb:KR4d0042_WYG_012-4a>
而圖天下之事秋覲以比邦國之功夏宗以陳天<md:KR4d0042_SBCK_020-8b>¶下之
謨冬遇以協諸侯之慮時㑹以發四方之禁殷¶同以施
天下之政此六事者以王見諸侯為文圖比¶陳協皆考
績之言王者春見諸侯則圖其事之可否¶秋見諸侯則
比其功之高下夏見諸侯則陳其謀之¶是非冬見諸侯
則合其慮之異同六服以其朝歲四¶時分來更迭如此
而徧時㑹無常期諸侯有不順服¶者王將有征討之事
則既朝王命為壇於國外合諸¶侯而發禁命事焉王十
<pb:KR4d0042_WYG_012-4b>
二歲一巡狩若不巡狩則衆¶同衆同者六服盡朝既朝
王亦命為壇於國外合諸¶侯而命其政四時分來歲終
則徧矣六服朝歲則下<md:KR4d0042_SBCK_020-9a>¶文侯服歲一見甸服二歲一見
男服三歲一見采服¶四歲一見衞服五歲一見要服六
歲一見是也夫君¶臣之禮不可以不接不接則上恩不
下流下情不上¶通嫌疑易以生毀譽易以入在易天地
不交則否柔¶進而上行則錫馬蕃庶晝日三接也先王
知其如此¶故制諸侯之朝逺者不過六歲以之圖事比
<pb:KR4d0042_WYG_012-5a>
功陳謨¶協慮發禁施政則言何以不見納行何以不見
知奸¶邪何以介其間左右何以塞其路漢刺史奏事京
師¶其斯之謂乎石顯五鹿充宗疾京房欲逺之元帝以¶
房為魏郡太守房自請歲盡乘傳奏事天子許焉房<md:KR4d0042_SBCK_020-9b>¶未
發詔止無乘傳奏事房意愈恐由此觀之臣子不¶得見
君父其禍何如詩曰彼采葛兮一日不見如三¶月兮一
日之中尚曰如三月三秋三歲况其久者乎¶
　　　官人第八
<pb:KR4d0042_WYG_012-5b>
内小臣奄上士四人寺人王之正内五人内竪倍寺¶人
之數酒人奄十人漿人奄五人籩人奄一人醢人¶奄一
人醯人奄二人鹽人奄二人幂人奄一人内司¶服奄一
人縫人奄二人舂人奄二人饎人奄二人槀¶人奄八人
守祧奄八人内小臣稱士者異其賢其餘¶蓋皆不命也
夫宦官之位天象所有指其居次則或<md:KR4d0042_SBCK_020-10a>¶在帷薄之内論
其職掌則或聞牀第之言固不可以¶詘辱俊乂渾淆男
女其用腐身之類是乃制事之宜¶矣然而先王不以恩
<pb:KR4d0042_WYG_012-6a>
奪義不以私廢公雖其䙝臣無¶得過寵奄稱士者止於
四人况可為卿大夫乎哉漢¶文帝時趙談驂乘爰盎伏
車前曰天子所與共六尺¶輿者皆天下豪英今漢雖乏
人獨奈何與刀鋸之餘¶共載如使之尸天官又非驂乘
之比也自鄭衆謀誅¶竇憲為大長秋封侯其後孫程定
立順之功曹騰參¶建桓之策續以五侯合謀梁冀受鉞
高冠長劍紆朱¶懐金者布滿宫闈苴茅分土南面臣人
者蓋以十數<md:KR4d0042_SBCK_020-10b>¶故曰三世以嬖色取禍嬴氏以奢虐致災
<pb:KR4d0042_WYG_012-6b>
西京自外¶戚失祚東都縁閹尹傾國豈不哀哉唐之北
司同歸¶于亂説命曰事不師古以克永世匪説攸聞信
矣¶
　
　
　
　
　旴江集巻十二

<pb:KR4d0042_WYG_013-1a>
欽定四庫全書
　旴江集卷<md:KR4d0042_SBCK_020-11a>¶十三¶　　　　　宋　李覯　撰
　　　教道第一¶
立人以善成善以教教而不善邪是堯舜之民鄙夭¶矣
不教而善邪是桀紂之民可封矣移風俗斂賢才¶未有
不由此道也故大司徒以鄉三物教萬民而賔¶興之一
曰六徳知仁聖義忠和二曰六行孝友睦婣¶任恤三曰
六藝禮樂射御書數物猶事也民三事教¶成鄉大夫舉
<pb:KR4d0042_WYG_013-1b>
其賢者能者以飲酒之禮賔客之既則¶獻其書於王矣
知明於事仁愛人以及物聖通而先¶識義能斷時宜忠
言以中心和不剛不柔善於父<md:KR4d0042_SBCK_020-11b>¶母為孝善於兄弟為友
睦親於九族婣親於外親任¶信於友道恤振憂貧者禮
五禮之義樂六樂之歌舞¶射五射之法御五御之節書
六書之品數九數之計¶以鄉八刑糾萬民一曰不孝之
刑二曰不睦之刑三¶曰不婣之刑四曰不弟之刑五曰
不任之刑六曰不¶恤之刑七曰造言之刑八曰亂民之
<pb:KR4d0042_WYG_013-2a>
刑不弟不事師¶長造言訛言惑衆亂民亂名改作執左
道以亂政也¶大哉先王之所以敺民而納之於善也教
以開其前¶如得大路終日行而弗迷失刑以策其後使
不敢反¶顧而况賔興以勸之哉養天性滅人欲家可使
得孝<md:KR4d0042_SBCK_020-12a>¶子國可使得忠臣矣學校不立教法不行人莫知
何¶人可師道莫知何道可學耳何以為正聲目何以為¶
正色口何以為正言身何以為正行明者幸而得之¶昧
者不幸而失之將欲求腹心於中林訪忠信於十¶室不
<pb:KR4d0042_WYG_013-2b>
易得矣小雅菁菁者莪孟氏君子三樂善為國¶者可無
意哉¶
　　　教道第二¶
外饔邦饗耆老孤子則掌其割亨之事謂養國老庶¶
老也酒正凡有秩酒者以書契授之所秩者謂老¶臣九
十日有秩也夫養老之禮自古帝王未始不隆<md:KR4d0042_SBCK_020-12b>¶之也王
制曰凡養老有虞氏以燕禮夏后氏以饗禮¶殷人以食
禮周人修而兼用之五十養於鄉六十養¶於國七十養
<pb:KR4d0042_WYG_013-3a>
於學達於諸侯有虞氏養國老於上庠¶養庶老於下庠
夏后氏養國老於東序養庶老於西¶序商人養國老於
右學養庶老於左學周人養國老¶於東膠養庶老於虞
庠虞庠在國之西郊有虞氏皇¶而祭深衣而養老夏后
收而祭燕衣而養老商人冔¶而祭縞衣而養老周人冕
而祭𤣥衣而養老凡四代¶之制雖時有改然其道則莫
之變也卿大夫之致仕¶者為國老士為庶老其餘非賢
不可皆養亦引户校<md:KR4d0042_SBCK_020-13a>¶年以行復除八十者一子不從政
<pb:KR4d0042_WYG_013-3b>
九十者其家不從¶政也養老之禮有三老焉有五更焉
天子無父矣欲¶為人子而不可得也無兄矣欲為人弟
而不可得也¶是故父事三老所以教天下之為人子也
兄事五更¶所以教天下之為人弟也親冕而總干袒而
割牲執¶醬而饋執爵而獻祝䭇在前祝鯁在後公卿奉
杖大¶夫進履天子之尊四海之内其意莫不為臣然而
以¶父兄事人者孝弟之心無所用之因以教天下之孝¶
弟也天子之尊且事他人為父兄天下之民敢遺其¶親
<pb:KR4d0042_WYG_013-4a>
父親兄乎是一舉而孝弟之風洋洋乎九州之外<md:KR4d0042_SBCK_020-13b>¶矣噫
盛哉¶
　　　教道第三¶
大司徒施十有二教二曰以陽禮教讓則民不爭陽¶禮
謂鄉射飲酒之禮也黨正國索鬼神而祭祀則以¶禮屬
民而飲酒于序以正齒位一命齒于鄉里再命¶齒于父
族三命而不齒國索鬼神而祭祀謂歲十二¶月大蜡之
時建亥之月也必正齒位者為民三時務¶農將闕於禮
<pb:KR4d0042_WYG_013-4b>
至此農隙而教之尊長養老見孝弟之¶道也凡射飲酒
比鄉民雖為卿大夫必來觀禮齒于¶鄉里者以年與衆
賔相次也齒於父族者父族有為<md:KR4d0042_SBCK_020-14a>¶賔者以年與之相次
異姓雖有老者居於其上不齒¶者席於尊東所謂僎也
大哉先王之所以和鄉黨睦¶親戚有如此夫彼一命者
天子之下士公侯伯之上¶士子男之大夫也而與鄉里
齒焉再命者天子之中¶士公侯伯之大夫子男之卿也
而與父族齒焉三命¶者天子之上士公侯伯之卿也雖
<pb:KR4d0042_WYG_013-5a>
云不齒亦異席而¶已非敢居其上也然則貴而驕人少
而陵長者不容¶於其間矣鄉飲酒義曰六十者坐五十
者立侍以聽¶政役所以明尊長也六十者三豆七十者
四豆八十¶者五豆九十者六豆所以明養老也民知尊
長養老<md:KR4d0042_SBCK_020-14b>¶而后乃能入孝弟民入孝弟出尊長養老而后
成教¶成教而后國可安也經解曰鄉飲酒之禮廢則長
幼¶之序失而爭鬭之獄繁矣夫二人同居亦一長一幼¶
如使幼皆順長則爭何由興推此以及千萬人宜乎¶其
<pb:KR4d0042_WYG_013-5b>
獄訟之寡也而况尊人之長以及吾長養人之老¶以及
吾老則輕重可知矣輕重可知而不孝不弟者¶其唯禽
獸之心乎若是則教焉得不成國焉得不安¶也哉¶
　　　教道第四¶
大宰以九兩繫邦國之民五曰宗以族得民宗繼别<md:KR4d0042_SBCK_020-15a>¶為
大宗收族者也大宗者其先祖之負荷族人之紀¶綱乎
大傳曰别子為祖繼别為宗繼禰者為小宗有¶百世不
遷之宗有五世則遷之宗百世不遷者别子¶之後也宗
<pb:KR4d0042_WYG_013-6a>
其繼别子之所自出者百世不遷者也宗¶其繼高祖者
五世則遷者也别子謂公子若始來在¶此國者後世以
為祖也别子之適子適孫世世繼别¶子為大宗百世不
遷族人五世外者皆為之齊衰三¶月母妻亦然故大宗
有族食族燕之禮所以收族也¶夫五服者人道之大治
也然而上盡於高祖旁盡於¶三從上盡於高祖則逺者
忘之矣旁盡於三從則疏<md:KR4d0042_SBCK_020-15b>¶者忘之矣故立大宗以承其
祖族人五世外皆合之¶宗子之家序以昭穆則是始祖
<pb:KR4d0042_WYG_013-6b>
常祀而同姓常親也¶始祖常祀非孝乎同姓常親非睦
乎内則曰適子庶¶子祗事宗子宗婦雖貴富不敢以貴
富入宗子之家¶雖衆車徒舍於外以寡約入子弟猶歸
器衣服裘衾¶車馬則必獻其上而后敢服用其次也若
非所獻則不¶敢以入於宗子之門若富則具二牲獻其
賢者於宗¶子夫婦皆齊而助祭焉終事而后敢私祭然
則族人¶之重宗子何如哉重宗者尊祖之義也噫所生
猶或¶不孝况逺祖乎同産猶或不睦况族人乎是先王
<pb:KR4d0042_WYG_013-7a>
坊<md:KR4d0042_SBCK_020-16a>¶民有禮而刑不足以齊之也¶
　　　教道第五¶
小司徒之職掌建邦之教法以稽國中及四郊都鄙¶之
夫家九比之數以辨其貴賤老幼廢疾凡征役之¶施舍
與其祭祀飲食喪紀之禁令酇長各掌其酇之¶政令以
時校登其夫家比其衆寡以治其喪紀祭祀¶之事曽子
曰慎終追逺民徳歸厚矣喪祭之謂也哀¶哉死者乎為
其形之將敗也而人惡之矣為其心之¶無知也而人倍
<pb:KR4d0042_WYG_013-7b>
之矣是故絞紟衾冒以周其内棺槨¶牆翣以文其外為
使人勿惡也朝夕之奠以繼其養<md:KR4d0042_SBCK_020-16b>¶神明之器以備其用
為使人勿倍也君子過哀則幾¶毀滅小人直情則將忽
忘是故哭之有節服之有斷¶此聖人所以制喪禮也春
履雨露而怵惕秋履霜露¶而悽愴孝子以天時之變念
其親之不得見也是故¶散齋七日致齋三日隂幽以思
而祭者可見矣祭之¶日入室必有見乎其位出户必有
聞乎其聲事死者¶如事生思死者如不欲生蓋非牲牷
<pb:KR4d0042_WYG_013-8a>
肥腯粢盛豐備¶而已此聖人所以制祭禮也人有貴有
賤有富有貧¶而未有無親者也其禮雖異其情則同王
制曰庶人¶縣封葬不為雨止不封不樹喪不貳事亦其
喪禮也<md:KR4d0042_SBCK_020-17a>¶庶人春薦韭夏薦麥秋薦黍冬薦稻亦其祭禮
也然¶㝠㝠之民勸於利而懲於威苟非上之所財成則
末¶由也已故小司徒有其禁令而酇長治之也三年問¶
曰將由夫患邪淫之人與則彼朝死而夕忘之矣然¶而
從之則是曽鳥獸之不若也夫焉能相與羣居而¶不亂
<pb:KR4d0042_WYG_013-8b>
乎揚子曰人而不祭豺獺乎是喪祭之禮廢則¶人不如
禽為其上者所宜憂也<md:KR4d0042_SBCK_020-17b>¶　
　
　
　
　
　旴江集卷十三
<md:KR4d0042_SBCK_020-18a>¶
<pb:KR4d0042_WYG_014-1a>
欽定四庫全書
　旴江集卷十四¶　　　　　宋　李覯　撰
　　　教道第六¶
鄉師正歲稽其鄉器比共吉凶二服閭共祭器族共¶喪
器黨共射器州共賔器鄉共吉凶禮樂之器吉服¶者祭
服也凶服者弔服也比長主集為之祭器者簠¶簋鼎俎
之屬閭胥主集為之喪器者夷槃素俎掲豆¶輁軸之屬
族師主集為之此三者民所以相共也射¶器者弓矢楅
<pb:KR4d0042_WYG_014-1b>
中之屬黨正主集為之為州長或時射¶於此黨也賔器
者尊俎笙瑟之屬州長主集為之為¶鄉大夫或時賔賢
能於此州也吉器若閭祭器者也<md:KR4d0042_SBCK_020-18b>¶凶器若族喪器者也
禮樂之器若州黨賔射之器者¶也鄉大夫備集此四者
為州黨族閭有故而不共也¶此鄉器者旁使相共則無
廢事上下相補則禮行而¶教成夫有其禮者必有其財
而後可行也由士以上¶則田禄足矣庶人農力或不免
凍餒而求其備禮不¶亦難乎故禮不下庶人者以此苟
<pb:KR4d0042_WYG_014-2a>
非乏財則人無禮¶不立何斯民之不得用哉先王患之
乃使比長閭胥¶族師集罰物以為服器民有用者則共
之若有故而¶不共則鄉大夫以公物補焉民無傷財而
可得服器¶則夫能言者肯不行禮哉如是而不行禮則
納之刑<md:KR4d0042_SBCK_020-19a>¶辟其又何辭宜乎其天下大服也任延為九真
太守¶駱越之民無嫁娶禮法各因淫好無適對匹不識
父¶子之性夫婦之道延乃移書屬縣各使男年二十至¶
五十女年十五至四十皆以年齒相配其貧無禮聘¶令
<pb:KR4d0042_WYG_014-2b>
長吏以下各省俸禄以賑助之同時相娶者二千¶餘人
其産子始知種姓彼一郡守猶能教人以禮而¶助之以
財况四海之富乎哉¶
　　　教道第七¶
典命上公九命為伯其國家宫室車旗衣服禮儀皆¶以
九為節侯伯七命其國家宫室車旗衣服禮儀皆<md:KR4d0042_SBCK_020-19b>¶以七
為節子男五命其國家宫室車旗衣服禮儀皆¶以五為
節王之三公八命其卿六命其大夫四命及¶其出封皆
<pb:KR4d0042_WYG_014-3a>
加一等其國家宫室車旗衣服禮儀亦如¶之公之孤四
命其卿三命其大夫再命其士一命其¶宫室車旗衣服
禮儀各眡其命之數侯伯之卿大夫¶士亦如之子男之
卿再命其大夫一命其士不命其¶宫室車旗衣服各眡
其命之數夫宫室取以待風雨¶是則蓬茨足矣衣服取
以禦寒暑是則紵絮足矣車¶馬取以代勞是則柴轂足
矣器物取以利用是則瓦¶釡足矣然而耳目之欲雖窮
壯極麗猶未足以厭之<md:KR4d0042_SBCK_020-20a>¶也先王因人之情而制之以為
<pb:KR4d0042_WYG_014-3b>
貴賤等級使貴者得¶以逞賤者無所覦則上下有體而
朝廷以尊費用有¶節而財力不乏至于庶民亦有以防
之故大司徒以¶本俗六安萬民六曰同衣服謂民雖有
富者衣服不¶得獨異也不然則人人可以僭上上下一
體則朝廷¶不尊家家可以大費費用無節則財力乃乏
亂患所¶以作禮讓所以衰也仲叔于奚繁纓以朝而仲
尼惜¶之庶人屋壁得為帝服倡優下賤得為后飾而賈
誼¶長太息無意乎民則已苟有意哉是所先急也
<pb:KR4d0042_WYG_014-4a>
　　　教道第八<md:KR4d0042_SBCK_020-20b>¶大司樂凡建國禁其淫聲過聲凶聲慢聲淫聲若鄭¶衞
也過聲失哀樂之節凶聲亡國之聲若桑間濮上¶慢聲
惰慢不恭也大胥掌學士之版以待致諸子版¶籍也大
胥主此籍以待當召聚學舞者卿大夫之諸¶子則案此
籍以召之漢大樂律曰卑者之子不得舞¶宗廟之酎除
吏二千石到六百石及關内侯到五大¶夫子先取適子
高七尺以上年十二到年三十顔色¶和順身體修治者
<pb:KR4d0042_WYG_014-4b>
以為舞人與古用卿大夫子同義¶也深矣乎聲之感人
也如水之激如草之偃自生民¶以來莫之能免也樂記
曰志微噍殺之音作而民思<md:KR4d0042_SBCK_020-21a>¶憂嘽諧慢易繁文簡節之
音作而民康樂粗厲猛起¶奮末廣賁之音作而民剛毅
廉直勁正莊誠之音作¶而民肅敬寛裕肉好順成和動
之音作而民慈愛流¶辟邪散狄成滌濫之音作而民淫
亂先王慎所以感¶之者故禁其淫過凶慢之聲而舞人
又取卿大夫子¶有中和祇庸孝友之徳者是聲與人無
<pb:KR4d0042_WYG_014-5a>
不正也聲與¶人無不正則聞之且見之者焉得不正乎
子夏曰今¶夫新樂進俯退俯姦聲以濫溺而不止及優
侏儒獶¶雜子女不知父子樂終不可以語不可以道古
此新¶樂之發也噫舞者男女自相雜子夏已疾之而况
粉<md:KR4d0042_SBCK_020-21b>¶白黛黒笑言於尊俎間乎董仲舒所謂民之師師者¶
宜不宜也然則天下多淫辟之罪有以矣夫¶
　　　教道第九¶
師氏掌以媺詔王以三徳教國子一曰至徳以為道¶本
<pb:KR4d0042_WYG_014-5b>
二曰敏徳以為行本三曰孝徳以知逆惡教三行¶一曰
孝行以親父母二曰友行以尊賢良三曰順行¶以事師
長保氏掌諫王惡而養國子以道乃教之六¶藝一曰五
禮二曰六樂三曰五射四曰五馭五曰六¶書六曰九數
乃教之六儀一曰祭祀之容二曰賔客¶之容三曰朝廷
之容四曰喪紀之容五曰軍旅之容<md:KR4d0042_SBCK_020-22a>¶六曰車馬之容以
媺詔王告王以善道也諫者以禮¶義正之國子公卿大
夫之子弟師氏教之而世子亦¶齒焉養國子以道者以
<pb:KR4d0042_WYG_014-6a>
師氏之徳行審諭之而後教¶之以藝儀也師保詔王以
善諫王之惡王者既立乎¶無過之地矣又使教養國子
而世子與焉是策之上¶也王制曰樂正崇四術立四教
順先王詩書禮樂以¶造士春秋教以禮樂冬夏教以詩
書王太子王子羣¶后之太子卿大夫元士之適子國之
俊選皆造焉則¶古之教人者世子無不在也文王世子
曰行一物而¶三善皆得者唯世子而已其齒於學之謂
也故世子<md:KR4d0042_SBCK_020-22b>¶齒於學國人觀之曰將君我而與我齒讓何
<pb:KR4d0042_WYG_014-6b>
也曰有¶父在則禮然然而衆知父子之道矣其二曰將
君我¶而與我齒讓何也曰有君在則禮然然而衆著於
君¶臣之義也其三曰將君我而與我齒讓何也曰長長¶
也然而衆知長幼之節矣故父在斯為子君在斯謂¶之
臣居子與臣之節所以尊君親親也故學之為父¶子焉
學之為君臣焉學之為長幼焉父子君臣長幼¶之道得
而國治夫將以宗廟社稷屬之可不教乎賈¶誼有言天
下之命繫於太子太子之善在於早諭教¶與選左右三
<pb:KR4d0042_WYG_014-7a>
代之所以長久者以其輔翼太子有此<md:KR4d0042_SBCK_020-23a>¶具也文中子曰
儲后不訓而晉業隳矣觀惠帝之失¶天下可無寒心也
哉荀卿曰聖王有百吾孰法焉欲¶觀聖王之跡則於其
粲然者矣後王是也道過三代¶謂之蕩法貳後王謂之
不雅然則舍周其何適哉孔¶子曰甚矣吾衰也久矣吾
不復夢見周公噫猶有望¶於今之世乎<md:KR4d0042_SBCK_020-23b>¶　
　
<pb:KR4d0042_WYG_014-7b>
　
　
　
　
　
　
　
　旴江集卷十四
<md:KR4d0042_SBCK_020-24a>¶
<pb:KR4d0042_WYG_015-1a>
欽定四庫全書
　旴江集卷十五¶　　　　　　宋　李覯　撰
　　明堂定制圖序¶
　　五宗圖序¶
　　　明堂定制圖序¶
臣伏以明堂者古聖王之大務也所以事上帝嚴先¶祖
班時令合諸侯朝廷之儀莫盛於此然而年世久¶逺規
模靡見經傳所出參差不同羣儒譸張各信其¶習修墜
<pb:KR4d0042_WYG_015-1b>
補闕何所適從臣雖顓䝉嘗竊議於斯矣臣¶謹按周禮
考工記曰周人明堂度九尺之筵東西九¶筵南北七筵
堂崇一筵五室凡室二筵大戴禮盛徳<md:KR4d0042_SBCK_020-24b>¶記曰明堂者自
古有之凡九室一室有四户八牖共¶三十六户七十二
牖禮記月令天子正月居青陽左¶个二月居青陽太廟
三月居青陽右个四月居明堂¶左个五月居明堂太廟
六月居明堂右个中央土居¶太廟太室七月居總章左
个八月居總章太廟九月¶居總章右个十月居𤣥堂左
<pb:KR4d0042_WYG_015-2a>
个十一月居𤣥堂太廟¶十二月居𤣥堂右个此三書者
皆聖賢之所作述學¶者之所傳習而一事殊制乖逺如
此注釋之家亦各¶未為精當考工記五室鄭康成解之
木室於東北火¶室於東南金室於西南水室於西北土
室於中央故<md:KR4d0042_SBCK_020-25a>¶聶崇義三禮圖其為明堂接太室四角以
為四室蓋¶用此也且既以五室象五行矣則木火金水
之王當¶在東南西北之正何乃置之四角而云木室兼
水火¶室兼木若必如是則中央之室復何所兼哉此説
<pb:KR4d0042_WYG_015-2b>
誠¶未可用也盛徳記九室蔡伯喈之徒傳之接四室之¶
角又為四室聶崇義誤以為秦人明堂圖者是也(按秦/¶實無)
(明堂但後儒見月令有天子居明堂之文以月令是秦/相吕不韋所作春秋十二紀之首章疑為秦¶之明堂耳)
(然今觀月令明堂十有三位無九室之説蓋崇義誤取/大戴九室之堂以為秦制也又鄭康成¶亦駮大戴云九)
(室三十六户七十二牖似秦相吕不韋作春秋時所益/者非古制也噫康成注禮記既知¶月令是吕不韋所作)
(春秋矣而月令豈有九室之文哉何以輙駮大/戴九室以為出於吕氏春秋乎誠舛<md:KR4d0042_SBCK_020-25b>¶繆之甚也)然其四
室之角復為四室未知何所施用將以¶象五行享五
帝乎則五室足以備之矣安用其餘將¶以配十二辰乎
<pb:KR4d0042_WYG_015-3a>
則四隅各兩室重在一方之上覈其¶意義反覆不安此
説亦未可用也月令十三位(本無此總¶數但以一大室/四太廟八左右个其實十)
(三/位)鄭康成注青陽左个則曰太¶寢東堂北偏(云太寢者/欲明明堂)
(與太寢/制同)孔穎達正義以為云¶東堂者則知聽朔皆堂不
於五角之室中且夫謂之¶廟與个者當須各是一位豈
同在一堂靡所限隔而¶可稱為廟與个也蓋康成既執
明堂為五室若於此¶十三位又為限隔則是室數頗多
與已意相違故曲<md:KR4d0042_SBCK_020-26a>¶飾其辭以為三位同在一堂貴不害
<pb:KR4d0042_WYG_015-3b>
於五室之文耳¶此説固不可用也至唐李林甫等注月
令青陽左个¶則曰寅上之室青陽太廟則曰卯上之室
青陽右个¶則曰辰上之室明堂左个則曰巳上之室明
堂太廟¶則曰午上之室明堂右个則曰未上之室太廟
太室¶則曰太廟明堂總名太室中央室也總章左个則
曰¶申上之室總章太廟則曰酉上之室總章右个則曰¶
戍上之室𤣥堂左个則曰亥上之室𤣥堂太廟則曰¶子
上之室𤣥堂右个則曰丑上之室觀此言太室處¶中央
<pb:KR4d0042_WYG_015-4a>
餘十二位各置其辰之上誠合於理然其謂太<md:KR4d0042_SBCK_020-26b>¶廟明堂
總名及十三位俱以為室則誤矣(明堂之上既獨以子/¶午卯酉為太廟則太)
(廟安得為明堂摠名哉十三/位不俱謂之室解見於後)又其人但知¶十三室各在
其辰之上而不謀所以建立之處且太¶室既居中矣若
以餘室連太室而為之則四面各可¶置一室四角缺處
又各可置一室復不能令各在其¶辰之上其餘四室更
何所安就欲巧而成之愈乖於¶方位矣或將逺太室而
為則未見有明文言之者是¶此説亦未可用也後魏時
<pb:KR4d0042_WYG_015-4b>
有李謐者愍大禮之淪亡¶憤先儒之異議作明堂制度
論以折衷於世其指以¶月令為宗而采周禮大戴之言
以參合之云其室居<md:KR4d0042_SBCK_020-27a>¶中者謂之太廟太室當太室之東
者謂之青陽太廟¶當太室之南者謂之明堂太廟當太
室之西者謂之¶總章太廟當太室之北者謂之𤣥堂太
廟以是為合¶於周禮之五室又云四面之室各有便房
謂之左右¶个共三十六户七十二牖以是為合於大戴
户牖之¶數今雖圖象莫存然按文察之謐之所言竊所
<pb:KR4d0042_WYG_015-5a>
未諭¶且太室四面各為一室則四角缺處各方二筵二
筵¶之地乃為兩便房(如東南角二筵地便當為青陽/右个及明堂左个矣他皆倣此)基¶
址既狹况地形斜角不知何以置之復何以能令各¶在
其辰之上夫分十二辰之位當須尺步平均然後<md:KR4d0042_SBCK_020-27b>¶能正
也豈有四面之室既以二筵為一辰左右之个¶乃以二
筵為兩辰哉舉兹一隅又知其不足取法也¶臣愚竊謂
考工記盛徳記月令三家所指制度誠大¶同但立言質
略意義弗顯訓傳之士泥文太過因而¶背馳李謐之志
<pb:KR4d0042_WYG_015-5b>
稍欲搴而合之矣奈不得其㫖尤而¶效之臣以月令之
文最為明著輙亦取以為本而通¶之周戴(月令雖秦人/所作然皆追)
(述古先聖王之道其中雖有官名時事不合周法者蓋/吕氏欲¶以古道行之於時故稍或損益之豈可謂皆非)
(古制/歟)夫以白虎通曰明堂上¶圓下方八窓四闥上圓法
天下方法地八窓象八風¶四闥法四時九室法九州十
二坐法十二月三十六<md:KR4d0042_SBCK_020-28a>¶户法三十六雨七十二牖法七
十二風斯言合於事¶理因亦取之臣謹詳考工記是言
堂基修廣非謂立¶室之數東西九筵南北七筵是言堂
<pb:KR4d0042_WYG_015-6a>
上非謂室中東¶西之堂各深四筵半南北之堂各深三
筵半(若堂室共在九¶筵七筵之内則雖如鄭氏五室之/制從東至西亦須三室已據六筵之地外東堂止)
(有一筵半西堂止有¶一筵半毎筵深一丈三尺五寸從/南至北又三室據六筵之地外南北之堂各纔半筵深)
(四尺五寸狹隘¶甚矣况室數更多豈可容哉蓋記者上/言堂上之修廣次述室中之丈尺本非一貫而談也四)
(堂東曰青¶陽南曰明堂/西曰總章北曰𤣥堂)五室凡室二筵是言四堂中央
有¶方十筵之地自東至西可營五室自南至北可營五¶
室十筵中央方二筵之地既為太室矣欲連太室而<md:KR4d0042_SBCK_020-28b>¶作
餘室則不能令十二位各直其辰當須於東南西¶北四
<pb:KR4d0042_WYG_015-6b>
面各虚方二筵之地四角缺處又各虚方二筵¶之地周
而通之以為太廟而太室正居中所謂太廟¶太室者言
此太廟之中有太室也太廟之外當子午¶卯酉四位上
各畫方二筵地以與太廟相通(不為/室)所¶謂青陽明堂總
章𤣥堂等太廟者也(以其當青陽之堂上故曰青陽¶太/廟餘三面皆倣此或問於臣曰經)
(所謂太廟太室者當是青陽等四太廟居四方而太室/在其中央故¶云太廟太室也子何須謂太室四旁虚地)
(為太廟而云太室在其中哉臣對曰太室四旁既不得/不有虚¶地既有虚地而經云太廟太室則太室四旁虚)
(地非太廟而何且青陽等四太廟去太室猶隔二筵之/地¶何以得云太室在四太廟中央乎又問曰子必云四)
<pb:KR4d0042_WYG_015-7a>
(太廟不為室而與十太廟相通者何哉臣對曰中既<md:KR4d0042_SBCK_020-29a>¶有/太廟子午卯酉又各名太廟而地實相接則不得不相)
(通/也)當寅申已亥辰戌丑¶未八位上各畫方二筵地以為
室所謂左入右个者¶也八个之室并太室而九所謂九
室也室四面各有¶户户旁夾兩牖所謂三十六户七十
二牖也青陽明¶堂總章𤣥堂四太廟前面各為一門出
於堂上門旁¶夾兩窓所謂八窓四闥也(以廟之與堂當/有所限隔故各)
(為一門也謂之闥者¶小門也以太廟所出故其制異於/羣室之户耳窓牖異者亦以廟門旁變於室中之制也)
(四廟九室共十¶三位而白虎通云/十二坐當是畧中央土所居矣)左右之个其實皆室
<pb:KR4d0042_WYG_015-7b>
但以¶分處左右形如夾房故有个之名也太廟之内(此/謂)
(太室¶四旁二筵地/非青陽等太廟也)以及太室其實祀文王配上帝之位<md:KR4d0042_SBCK_020-29b>¶也謂之廟者義當然矣土者分王四時負載萬物於¶五
行最尊故天子當其時居太室用祭天之位以尊¶嚴之
也四仲之月各得一時之中與餘月有異故復¶於子午
卯酉之方取二筵地假太廟之名以聽其朔¶也(此謂青/陽等太)
(廟也或問於臣曰太室四旁各二筵之地既為太廟又/已當子午卯酉之正人君若¶尊嚴仲月何不止於此聽)
(朔而乃復於其外别取二筵地假太廟之名哉臣對曰/太室四旁各二筵地雖¶為太廟而當子午卯酉之正可)
<pb:KR4d0042_WYG_015-8a>
(以聽仲月之朔矣然若以此二筵地便為子午卯酉之/位則餘辰又不正¶矣與夫連太室而為室何異哉秪如)
(以太室東户前二筵地便為卯位聽仲春之政南户前/二筵地便為¶午位聽仲夏之政則辰已二位須過在東)
(南一角豈復能當青陽右个明堂左个之上哉故宜各/於太廟¶之外别取二筵地與左右个並列而假太廟之)
(名然後能使十/二辰皆正也)若是則三家<md:KR4d0042_SBCK_020-30a>¶之指曷有異哉但周禮言
基而不及室大戴言室而¶不及廟稽之月令則備矣然
非白虎通亦無以知窓¶闥之制也臣又詳鄭説明堂九
階南面三階三面各¶兩階且毎面各三位而獨南面三
階其餘各兩階求¶其義則靡所法象揣於事則不便升
<pb:KR4d0042_WYG_015-8b>
降今觀聶崇義¶所謂秦人明堂圖者其制有十二階似
恐古之遺法¶也當亦取之禮記外傳曰明堂四面各五
門今按明¶堂位曰九夷之國東門之外八蠻之國南門
之外六¶戎之國西門之外五狄之國北門之外九采之
國應¶門之外時天子負斧扆南嚮而立南門之外者北
面<md:KR4d0042_SBCK_020-30b>¶東上應門之外者亦北面東上是南門之外有應門¶
也既有應門則不得不有臯庫雉門矣明堂者四時¶所
居四面如一南面既有五門則餘三面皆有五門¶矣鄭
<pb:KR4d0042_WYG_015-9a>
康成注明堂位則云正門謂之應門孔穎達正¶義曰正
門謂之應門者以明堂更無重門非路門外¶之應門天
子宫内有路寢故應門之内有路門明堂¶既無路寢故
無路門及以外諸門但有應門耳且既¶有東南西北門
矣而又有應門非重門而何歟觀其¶本意當謂變南門
之文以為應門也又但見王宫有¶路門其次乃有應門
今明堂無路門之名而但有應<md:KR4d0042_SBCK_020-31a>¶門便謂更無重門而南
門即是應門矣且路寢之前¶則名路門其次有應門明
<pb:KR4d0042_WYG_015-9b>
堂非路寢乃變其内門之¶名為東門南門而次有應門
夫復何害於義抑夷蠻¶戎狄之君既在四門之外而外
無重門則是列於郊¶野道路之間矣豈朝㑹之儀而草
草若是乎王宫常¶常所居猶設五門以限中外明堂者
效天法地尊祖¶配帝而止一門以表之是豈協於事宜
也則四面各¶五門斷在不疑矣臣又詳鄭康成注考工
記夏后氏¶世室則云世室者宗廟也商人重屋則云重
屋者王¶宫正堂若太寢也周人明堂則云明堂者明政
<pb:KR4d0042_WYG_015-10a>
教之<md:KR4d0042_SBCK_020-31b>¶堂也此三者或舉宗廟或舉正寢或舉明堂互言
之以明¶其同制又注玉藻曰天子廟及路寢皆如明堂
制仍與諸¶儒抗荅多方援引固以為三者同制後學承
之莫有¶非者臣愚竊謂之不然矣苟路寢有四時之位
則天¶子自可坐而聽朔奚用逺赴明堂若以尊嚴國政
當¶假祭天之廟以聽之則事畢而還復於路寢居其時¶
之堂何所為也宗廟之祭堂事室事一面而足四方¶之
堂未聞所施設也(雖世室有五室之説亦/未必如鄭注有四堂也)既曰明¶堂將
<pb:KR4d0042_WYG_015-10b>
以事上帝也宗廟將以尊先祖也而以已之正¶寢與之
同制蓋非尊祖事天之意也矧鄭之此説並<md:KR4d0042_SBCK_020-32a>¶由胷臆必
謂明堂宗廟路寢同為五室三代皆然但¶修廣之度因
時而變周監二代其為宗廟則法修廣¶於夏其為路寢
則取尋尺於商其為明堂則自為度¶筵之制實皆不改
於五室焉此説既非經見安用迂¶闊而談奚不直謂周
家作宗廟則法於夏路寢則法¶於商明堂則自為之各
求其制以示於世乎得非康¶成見世室有五室既以五
<pb:KR4d0042_WYG_015-11a>
行推之明堂之文復有五¶室求其説而不獲及重屋之
下都無室數遂乃巧為¶之辭以謂其制皆同乎又當見
明堂位稱太廟天子¶明堂庫門天子臯門雉門天子應
門以為魯行天子<md:KR4d0042_SBCK_020-32b>¶之禮魯之太廟既如明堂則周之太
廟亦如明堂矣¶臣謂若周之太廟制如明堂魯之太廟
又如明堂則¶是魯之太廟如周之太廟也何不曰太廟
天子太廟¶而云明堂哉斯蓋魯行天子禮樂享帝告朔
當倣於¶周然以人臣不敢立天子政教之堂故於周公
<pb:KR4d0042_WYG_015-11b>
之廟¶畧擬明堂之制以備其禮非周之宗廟如明堂也
(或問¶於臣曰路寢制如明堂雖經無明文然太史職云/閏月詔王居門終月先儒皆以為天子閏月聽朔於明)¶
(堂門中還而又處於路寢門也既閏月聽朔於明堂門/中還而又處於路寢門則是常月聽朔於明堂之¶上還)
(而處於路寢之上其居位亦當如在明堂中時也然則/路寢亦如明堂有四時之位明矣臣對曰太¶史職閏月)
(詔王居門終月蓋止是朔日詔王居明堂之門聽一月/所當行之事終盡而返耳豈復有明文<md:KR4d0042_SBCK_020-33a>¶言還處路寢門)
(哉蓋鄭氏之徒欲明三者/同制妄生枝葉以言之也)又况蔡伯喈以為¶明堂太廟
太室太學辟廱雖名别而事同其為紕繆¶不已甚乎袁
準正論駮之詳矣(大戴亦云其外有水名/曰辟廱於斯則誤¶也)若其建置之
<pb:KR4d0042_WYG_015-12a>
所則淳于登云明堂者在國之陽三¶里之外七里之内
丙已之地玉藻聽朔於南門之外¶康成之注亦與是相
合夫稱明也宜在國之陽事天¶神也宜在城門之外建
置之説兹焉可取於戲哲人¶既往禮器凋敝先王大法
散在簡策而言近指逺學¶者多迷專門自用互相非毀
故自漢興迄于有唐布¶政之宫屢曽營繕而規為鹵莽
莫合聖制羣議交鬭誰<md:KR4d0042_SBCK_020-33b>¶將正之明君賢士疚心久矣臣
生長草野涵泳恩澤¶仰兹大典輙所究尋伏惟我國家
<pb:KR4d0042_WYG_015-12b>
拓境踰四溟太平¶僅百載徳義充溢禮教興行封泰山
祀汾隂耕藉田¶郊見上帝遺文逸美於是交舉聖神
之衷殆將經¶始於斯堂乎四方有識注望多矣臣身雖
賤微亦願¶此時稍禆萬一自託不朽故今敢先以所見
制度具¶圖以獻圖凡以九分當九尺之筵東西之堂共
九筵¶南北之堂共七筵中央之地自東至西凡五室自
南¶至北凡五室毎室二筵則取於周禮考工記也一太¶
室八左右个共九室室有四户八牖共三十六户七<md:KR4d0042_SBCK_020-34a>¶十
<pb:KR4d0042_WYG_015-13a>
二牖則協於大戴禮盛徳記也九室四廟共十三¶位則
本於禮記月令也四廟之面各為一門門夾兩¶窓是為
八窓四闥則稽於白虎通也十二階則采於¶聶崇義三
禮圖也四面各五門則酌於明堂位禮記¶外傳也(堂之/下門)
(之内本無修廣之數故今但圖五重門即不計其丈尺/舊説明堂宫方三百步¶自可因宜處置也或問於臣曰)
(臯庫雉應門之號四面皆同何也臣對曰四堂者皆天/子所居所居之而¶皆若王朝焉無東西南北之異也今)
(但變其内門之名以誌四方而應門以外諸門不改焉/耳又問曰既¶云路寢不與明堂同制而明堂之門乃假)
(王宫諸門之名何也臣對曰明堂之上所以事天尊祖/布政教¶之所也故不與王寢同制門者限内外通出入)
<pb:KR4d0042_WYG_015-13b>
(而舊圖無所法象但以天子聽政所居/象如王朝故假宫¶門之名亦何害於理)况取諸書畧無
偏棄異同之論庶可息焉<md:KR4d0042_SBCK_020-34b>¶古先之模或在於是號曰明
堂定制圖鴻覆無私儻¶垂甄録施之於用必有可觀若
夫棟宇之高卑土木¶之文飾至尊所居之服御上神所
享之儀物此禮官¶學士之職非小臣之能盡也輕議國
容罪當殊死謹¶上¶
　　　五宗圖序¶
大傳曰别子為祖注云别子謂公子若始來在此國¶者
<pb:KR4d0042_WYG_015-14a>
後世以為祖也又曰繼别為宗注云别子之世適¶也族
人尊之謂之大宗是宗子也又曰繼禰者為小¶宗注云
父之適也兄弟尊之謂之小宗又曰有百世<md:KR4d0042_SBCK_020-35a>¶不遷之宗
有五世則遷之宗百世不遷者别子之後¶也宗其繼别
子之所自出者百世不遷者也宗其繼¶高祖者五世
則遷者也注云遷猶變易也繼别子别¶子之世適也繼
高祖者亦小宗也先言繼禰者據别¶子子弟之子也以
高祖與禰皆有繼者則曽祖祖亦¶有也則小宗四與大
<pb:KR4d0042_WYG_015-14b>
宗凡五説者曰别子謂公子諸¶侯之庶子也若細别言
之則妻之所生為適妾之所¶生為庶若秪據正體言之
則妻之長子為適其次子¶以下及妾所生通得謂之庶
子也諸侯之適子適孫¶繼世為君而庶子不得禰先君
故自與其後世子孫<md:KR4d0042_SBCK_020-35b>¶為始祖也云若始來在此國者謂
非君之親或是異¶姓始來在此國者亦得謂之别子自
與其後世子孫¶為始祖也别子之適子世繼别子為大
宗族人尊之¶雖五世以外皆為之齊衰三月為其母妻
<pb:KR4d0042_WYG_015-15a>
亦然所謂¶百世不遷者也其别子之庶子不得禰别子
則自使¶其適子繼已而為小宗所謂繼禰者為小宗也
繼禰¶則與親兄弟為宗也又其適子則繼祖與同堂兄
弟¶為宗也又有適子則繼曽祖與再從兄弟為宗也又¶
其適子則繼高祖與三從兄弟為宗也其庶子皆不¶得
繼禰各自使其適子繼已而為小宗焉是自高祖<md:KR4d0042_SBCK_020-36a>¶之後
至𤣥孫凡四世就此第四世小宗之三從兄弟¶而言則
其人有小宗四矣宗共繼禰者親兄弟也又¶與之共宗
<pb:KR4d0042_WYG_015-15b>
於繼祖者同堂兄弟也又與之共宗於繼¶曽祖者再從
兄弟也又與之共宗於繼高祖者三從¶兄弟也然則四
宗備矣又與四宗共宗於大宗是為¶五宗也其於小宗
各以本服服之親兄弟齊衰期也¶同堂兄弟大功也再
從兄弟小功也三從兄弟緦麻¶也至第五世繼高祖之
父者與四從兄弟無服不復¶為之宗所謂五世則遷者
也若世數尚少則小宗或¶有三或有二或有一其曰小
宗四者蓋極言之耳不<md:KR4d0042_SBCK_020-36b>¶必皆然也凡人生子或衆或寡
<pb:KR4d0042_WYG_015-16a>
今此圖盡為二子以¶甲乙第之斯蓋設法貴於省文若
庶子之多者可以¶此例推之也甲者皆適也乙者皆庶
也適者皆為小¶宗庶者皆不繼禰其㫖甚明弗復盡注¶
贊曰吾於三宗見孝弟之至焉高祖以上逺矣而數¶十
百世尊其正體不忘祖也何孝如之袒免以外疏¶矣而
合之以食序以昭穆厚同姓也何弟如之先王¶之所以
治天下此其本歟周衰法弛斯道以亡庶匹¶適者有之
矣幼陵長者有之矣祖以世斷逺則忘之¶矣族以服治
<pb:KR4d0042_WYG_015-16b>
疏則薄之矣骨肉或如行路尚何有於<md:KR4d0042_SBCK_020-37a>¶天下乎於戲書
燔簡脫幸存其畧而學者弗之察吾¶甚病焉故表之以
圖云¶
　
　
　
　
　旴江集卷十五
<md:KR4d0042_SBCK_020-37b>¶
<pb:KR4d0042_WYG_016-1a>
欽定四庫全書
　旴江集巻十六　　　　　　宋　李覯　撰¶
　　富國策十首¶¶
　　　富國策第一¶
愚竊觀儒者之論鮮不貴義而賤利其言非道徳教¶化
則不出諸口矣然洪範八政一曰食二曰貨孔子¶曰足
食足兵民信之矣是則治國之實必本於財用¶葢城郭
宫室非財不完羞服車馬非財不具百官羣¶吏非財不
<pb:KR4d0042_WYG_016-1b>
養軍旅征戍非財不給郊社宗廟非財不<md:KR4d0042_SBCK_020-38a>¶事兄弟婚媾
非財不親諸侯四夷朝覲聘問非財不¶接矜寡孤獨凶
荒札瘥非財不恤禮以是舉政以是¶成愛以是立威以
是行舍是而克為治者未之有也¶是故賢聖之君經濟
之士必先富其國焉所謂富國¶者非曰巧籌筭析毫末
厚取於民以媒怨也在乎强¶本節用下無不足而上則
有餘也節用之説何如曰¶凡言國計者未嘗不以儉徳
藉其口也而皆不得其¶説必以茅茨土階冬裘夏葛為
<pb:KR4d0042_WYG_016-2a>
帝王之徳是乃非聖¶無法不近人情宜乎人主之弗聽
也貴為天子富有¶四海而使齪齪吝嗇下同匹夫不得
自廣則安用尊<md:KR4d0042_SBCK_020-38b>¶卑為哉周制王有六寢后有六宫内官
百有二十人¶女奴不在其數食用六榖膳用六牲飲用
六清羞用¶百有二十品珍用八物醬用百有二十罋衣
有文繡¶器有寳玉次舍共具所至無闕用四代之禮備
四夷¶之樂玩好有焉匪頒有焉好用有焉王及后之用
財¶皆不㑹計其所以自廣何如哉若是而從墨翟之道
<pb:KR4d0042_WYG_016-2b>
晏嬰之學以儉陋為是則周公之制作果非乎故曰¶凡
皆言儉徳者皆不得其説也愚以為時有不同事¶有通
變用之不足則禮從而殺亦聖人之意也有周¶而上兵
農未分天子六軍諸侯大國三軍次國二軍<md:KR4d0042_SBCK_020-39a>¶小國一軍
皆出於民居則為比閭族黨州鄉行則為¶伍兩卒旅師
軍必耕而食必蠶而衣國之經費兹不¶與焉故以九州
之財奉千八百君而有餘也秦漢而¶下兵農漸異衣食
縣官者動數百萬内嚴宿衛外驅¶戎狄轉運千里賞賜
<pb:KR4d0042_WYG_016-3a>
鉅萬國之經費日以廣焉故以¶九州之財奉一君而不
足也當其有餘之時用之可¶以盈禮遇於不足之際則
宜深自菲薄如周之制尚¶當裁减甚於周者非敢聞也
小過曰君子以用過乎¶儉語曰奢則不孫儉則固與其
不孫也寜固儉非聖¶人之中制有時而然不得已也故
孝文帝躬衣弋綈<md:KR4d0042_SBCK_020-39b>¶革舄韋帶所幸慎夫人衣不曵地欲
為一臺度用百¶金廢而不為夫豈不知説耳目便身體
極至尊之用¶哉葢念不傷財不害民損上益下之道也
<pb:KR4d0042_WYG_016-3b>
故其十二¶年而賜民租税之半明年遂除民田之租税
孝景之¶時乃令民半出田租三十而稅一至武帝之初
七十¶年間人給家足都鄙廪庾盡滿而府庫餘財京師
之¶錢貫朽而不可校大倉之粟陳陳相因語後世之盛¶
王必稱文景其故何哉以能適時之變過自菲薄而¶然
也於惟一祖二宗創業屬統功徳至矣延洪¶於我后靡
不勤且儉矣而今羌戎背恵邊境暴師<md:KR4d0042_SBCK_020-40a>¶勞費不息帑藏
不實此其過自菲薄損上益下之時¶也伏惟日損之又
<pb:KR4d0042_WYG_016-4a>
損之以文景之心為心則天下幸甚¶
　　　富國策第二¶
民之大命榖米也國之所寳租稅也天下乆安矣生¶人
既庻矣而榖米不益多租稅不益増者何也地力¶不盡
田不懇闢也周制井田一夫百畆當今四十一¶畆有竒
人無易業而一心於農農時不失農功不粗¶則地力可
盡也既又賦之以萊或五十畆或百畆或¶二百畆課其
餘力治其曠土則田可墾闢也經界既¶毁王法弗復然
<pb:KR4d0042_WYG_016-4b>
猶能者時出焉李悝為魏文侯作盡<md:KR4d0042_SBCK_020-40b>¶地力之教以為地
方百里提封九萬頃除山澤邑居¶參分去一為田六百
萬畆治田勤謹則畆益三斗不¶勤則損亦如之地方百
里之増减輙為粟百八十萬¶石矣漢捜粟都尉趙過能
為代田一畆三&KR0850;二夫三¶百&KR0850;而播種於&KR0850;中苖生葉
以上稍耨隴草因隤其土¶以附苖根盛暑隴盡而根深能
風與旱一嵗之収常¶過縵田一斛以上善者倍之此盡
地力之效也孝景¶詔曰郡國或磽狭無所農桑或地饒
<pb:KR4d0042_WYG_016-5a>
廣薦草莽水泉¶利而不得徙其議民欲徙寛大地聽之
此墾田之意¶也今者天下雖安矣生人雖庶矣而務本
之法尚或<md:KR4d0042_SBCK_020-41a>¶寛弛何者貧民無立錐之地而富者田連阡
陌富人¶雖有丁强而乗堅驅良食有粱肉其勢不能以
力耕¶也専以其財役使貧民而已貧民之黠者則逐末
矣¶冗食矣其不能者乃依人莊宅為浮客耳田廣而耕¶
者寡其用功必粗天期地澤風雨之急又莫能相救¶故
地力不可得而盡也山林藪澤原隰之地可墾闢¶者往
<pb:KR4d0042_WYG_016-5b>
往而是貧者則食不自足或地非已有雖欲用¶力末由
也已富者則恃其財雄膏腴易致孰肯役慮¶於菑畬之
事哉故田不可得而墾闢也地力不盡則¶榖米不多田
不墾闢則租税不増理固然也今將救<md:KR4d0042_SBCK_020-41b>¶之則莫若先行
抑末之術以敺㳺民㳺民既歸矣然¶後限人占田各有
頃數不得過制㳺民既歸而兼并¶不行則土價必賤土
價賤則田易可得田易可得而¶無逐末之路冗食之幸
則一心於農一心於農則地¶力可盡矣其不能者又依
<pb:KR4d0042_WYG_016-6a>
富家為浮客則富家之役¶使者衆役使者衆則耕者多
耕者多則地力可盡矣¶然後於占田之外有能墾闢者
不限其數昔晁錯言¶於文帝募天下入粟縣官得以拜
爵今宜逺取秦漢¶權設爵級有墾田及若干頃者以次
賞之富人既不¶得廣占田而可墾闢因以拜爵則皆將
以財役傭務<md:KR4d0042_SBCK_020-42a>¶墾闢矣如是而人有遺力地有遺利倉廪
不實頌聲¶不作未之信也管子曰與之在君奪之在君
貧之在¶君富之在君惟上所裁擇
<pb:KR4d0042_WYG_016-6b>
　　　富國策第三¶
貨莫貴乎金賄莫重乎帛所貴乎金者以其器成而¶可
革革之而不耗也所重乎帛者以其用功甚省而¶有益
於寒也今兹乗輿之器享燕之用内賞賜羣¶臣外交通
四夷必不可毋用金銀百官在位六軍在¶籍夏有暑冬
有寒必不可毋用絲帛何以使金多而¶足用帛賤而易
致哉愚以為東南之郡山高者鮮不<md:KR4d0042_SBCK_020-42b>¶鑿土深者鮮不掘
失職之民網漏之姦晝夜合作足¶蹈重泉而不憂於陷
<pb:KR4d0042_WYG_016-7a>
首戴川澤而不虞於壓鑛石雲¶涌鑪炭之熖未之有熄
一泥一沙蔑遺利矣是金非¶不出也平原沃土桑柘甚
盛蠶女勤苦罔畏饑渇急¶采疾食如避盗賊繭簿山立
繰車之聲連甍相聞非¶貴非驕靡不務此是絲非不多
也金盡出而用不足¶盖用之者衆也絲雖多而帛不賤
盖不専以為帛也¶古者以金銀為幣與泉布並行既而
稍用為器飾然¶亦未甚著也今也翕然用之亡有品制
守閭閻者唯¶財是視自飲食頮沐之器玩好之具或飾
<pb:KR4d0042_WYG_016-7b>
或作必以<md:KR4d0042_SBCK_020-43a>¶白金連斤絫鈞以多為惬財愈雄者則無所
不至矣¶舉天下皆然故金雖盡出而用益不足也古者
錦文¶不粥於市不示民以奢也今也庶民之家必衣重
錦¶厚綾羅縠之衣名狀百出弗可勝窮工女機杼交臂¶
營作争為纎巧以漁倍息其為帛者盬工惡絲而已¶故
絲雖多而帛不賤也金不足則價騰躍價騰躍則¶出邦
布而市之費日増焉猶不能登其數則率民而¶買之彼
農民未嘗蓄金銀一旦當具則必資於豪黨¶資於豪黨
<pb:KR4d0042_WYG_016-8a>
則或壊其産焉官増其費民壊其産此實¶弊之大也帛
不賤則貧民弗可得貧民弗可得則紵<md:KR4d0042_SBCK_020-43b>¶絮不足以禦冬
而凍者多矣官之税買其價弗損而¶唯行濫之得帛行
濫則軍吏之衣莫能完固而貧者¶多矣官價弗損人民
多凍軍吏多貧此亦弊之大也¶今將救之則莫如明立
制度其用金銀上下有等多¶少有數匹庶賤類毋得僣
擬則金不可勝用也君子¶小人服章有别民非布帛毋
得輙衣工機之功將復¶其本則帛不可勝用也果能此
<pb:KR4d0042_WYG_016-8b>
道矣是宿弊之源可¶坐而塞也孔子曰為政先禮禮其
政之本乎制度禮¶之實也善為政者得無留意哉¶
　　　富國策第四<md:KR4d0042_SBCK_020-44a>¶或曰前所謂敺㳺民而歸之謂逐末也冗食也末者¶何
事冗者何名其所以敺之請言其術曰所謂末者¶工商
也所謂冗者不在四民之列者也古者工不造¶琱琢商
不通侈靡偽飾之禁在民者十有二在商者¶十有二在
賈者十有二在工者十有二故工之所作¶賈之所粥商
<pb:KR4d0042_WYG_016-9a>
之所資皆用物也用物有限則工商亦¶有數今也民間
滛侈無度以竒相曜以新相夸工以¶用物為鄙而競作
機巧商以用物為凡而競通珍異¶或旬月之功而朝夕
敝焉或萬里之來而墜地毁焉¶物無益而利無筭故民
優為之工商所以日多也古<md:KR4d0042_SBCK_020-44b>¶者祀天神祭地祗享人鬼
他未聞也今也釋老用事¶率吾民而事之為緇焉為黄
焉籍而未度者民之為¶役者無慮幾百萬廣占良田利
宅媺衣飽食坐談空¶虚以誑曜愚俗此不在四民之列
<pb:KR4d0042_WYG_016-9b>
者也古者府史胥¶徒官有定數今也郡縣之治未免寛
貸冐名待闕傭¶書雇納請嘱之流動以千計内滿官府
外填街陌交¶相賛助招權為姦狗偷蠶食竭人膏血此
又不在四¶民之列者也古者執左道以亂政殺假於鬼
神時日¶卜筮以疑衆殺周禮有醫師掌疾醫瘍醫以治
萬民¶之疾病疕瘍其員不過十數今也巫醫卜相之類
肩<md:KR4d0042_SBCK_020-45a>¶相摩轂相擊也或托滛邪之鬼或用亡驗之方或輕¶
言天地之數或自許人倫之鑒迂怪矯妄獵取財物¶人
<pb:KR4d0042_WYG_016-10a>
之信之若司命焉此又不在四民之列者也古者¶天子
諸侯大夫士用樂庶人無用樂之文况新樂之¶發子夏
所不語匹夫熒惑諸侯孔子誅之今也里巷¶之中皷吹
無節歌舞相樂倡優擾雜角觝之戯木棊¶革鞠飬玩鳥
獸其徒之數羣行類聚往来自恣仰給¶於人此又不在
四民之列者也一夫不耕或受之饑¶一女不織或受之
寒而不耕者凡幾夫不織者凡幾¶女奈何民不饑且寒
也百姓不足君孰與足民饑寒<md:KR4d0042_SBCK_020-45b>¶而上不匱者未之有也
<pb:KR4d0042_WYG_016-10b>
欲敺工商則莫若復樸素而¶禁巧偽樸素復則物少價
巧偽去則用有數利薄而¶不售則或罷歸矣如此則工
商可敺也欲敺緇黄則¶莫若止度人而禁脩寺觀止度
人則未度者無所待¶而皆罷歸矣禁脩寺觀則巳度者
不安其居而或罷¶歸矣其不歸者後數十年物故盡矣
如此則緇黄可¶敺也欲敺官府之姦則莫若申明憲令
慎擇守宰法¶嚴而吏察則無所措手無所措手則不得
不罷歸矣¶如此則官府之姦可敺也欲敺方術之濫則
<pb:KR4d0042_WYG_016-11a>
莫若立¶醫學以教生徒制其員數責以精深治人不愈
書以<md:KR4d0042_SBCK_020-46a>¶為罪其餘妖妄託言禍福一切禁絶重以遘募論
之¶如法為之既艱則不得不罷歸矣如此則方術之濫¶
可敺也欲敺聲伎之賤則莫若令民家毋得用樂衣¶冠
之㑹勿納俳戯申命闗防呵其過往用之既少則¶不得
不罷歸矣如此則聲伎之賤可敺也敺之有術¶復之有
業然而不力於農者未之信也¶
　　　富國策第五
<pb:KR4d0042_WYG_016-11b>
或曰釋老之弊酷排者多矣然以脩心飬真化人以¶善
或有益於世故聖賢相因重其改作今欲敺緇黄¶而歸
之無乃已甚乎曰夫所謂脩心化人者舍吾堯<md:KR4d0042_SBCK_020-46b>¶舜之道
將安之乎彼脩心化人而不由於禮苟簡自¶恣而已矣
昔孟子之闢楊墨曰楊氏為我是無君也¶墨氏兼愛是
無父也今山澤之臞務為無求於世呼¶吸服食謂夀可
長非為我乎浮屠之法棄家違親鳥¶獸魚鼈毋得殺伐
非兼愛乎為我是無君兼愛是無¶父無父無君不忠不
<pb:KR4d0042_WYG_016-12a>
孝况其弗及者則罪可知矣故¶韓愈曰釋老之弊過於
楊墨也然而曰人其人火其¶書廬其居則言之太暴敺
之無漸何者飽食安居其¶習巳乆一旦歛數十百萬人
而冠之則驚擾甚矣故¶前所謂止度人而禁脩寺觀者
漸而敺之之術也緇<md:KR4d0042_SBCK_020-47a>¶黄存則其害有十緇黄去則其利
有十男不知耕而¶農夫食之女不知蠺而織婦衣之其
害一也男則曠¶女則怨上感隂陽下長滛濫其害二也
㓜不為黄長¶不為丁坐逃繇役弗給公上其害三也俗
<pb:KR4d0042_WYG_016-12b>
不患貧而¶患不施不患惡而患不齋民財以殫國用以
耗其害¶四也誘人子弟以披以削親老莫飬家貧莫救
其害¶五也不易之田樹藝之圃大山澤藪跨據畧盡其
害¶六也營繕之功嵗月弗已驅我貧民奪我農時其害¶
七也材木瓦石兼収並采市價騰踊民無室廬其害¶八
也門堂之飭器用之華刻畫丹漆末作以熾其害<md:KR4d0042_SBCK_020-47b>¶九也
惰農之子避吏之猾以傭以役所至如歸其害¶十也果
去之則男可使耕而農夫不輟食矣女可使¶蠺而織婦
<pb:KR4d0042_WYG_016-13a>
不輟衣矣其利一也男則有室女則有家¶和氣以臻風
俗以正其利二也戸有増口籍有増丁¶繇役乃均民力
不困其利三也財無所施食無所齋¶民有羡餘國以充
實其利四也父保其子兄保其弟¶冠焉帶焉沒齒弗去
其利五也土田之直有助經費¶山澤之富一歸衡虞其
利六也營繕之勞悉已禁止¶不驅貧民不奪農時其利
七也良材宻石亦既無用¶民得築盖官得繕完其利八
也滛巧之工無所措手<md:KR4d0042_SBCK_020-48a>¶棄末反本盡縁南畮其利九也
<pb:KR4d0042_WYG_016-13b>
宫毁寺壊不傭不役¶惰者猾者靡所逋逃其利十也去
十害而取十利民¶人樂業國家富强萬世之策也何憚
而不為哉將以¶存而勿論乎則董仲舒以為諸不在六
藝之科孔子¶之術者皆絶其道勿使並進邪辟之説滅
息然後統¶紀可一而法度可明民知所從矣將以為民
祈福乎¶則詩云豈弟君子求福不回此皆賢人之至論
先聖¶之法言也少留神明孰禦焉¶
　　　富國策第六
<pb:KR4d0042_WYG_016-14a>
古人有言曰榖甚賤則傷農貴則傷末謂農常糶而<md:KR4d0042_SBCK_020-48b>¶末
常糴也此一切之論也愚以為賤則傷農貴亦傷¶農賤
則利末貴亦利末盖農不常糶有時而糴也末¶不常糴
有時而糶也以一嵗之中論之大抵斂時多¶賤而種時
多貴矣夫農勞於作劇於病也愛其榖甚¶於生也不得
已而糶者則有由焉小則具服器大則¶營昬䘮公有賦
役之令私有稱貸之責故一榖始熟¶腰鎌未觧而日輸
於市焉糶者既多其價不得不賤¶賤則賈人乗勢而罔
<pb:KR4d0042_WYG_016-14b>
之輕其幣而大其量不然則不¶售矣故曰斂時多賤賤
則傷農而利末也農人倉廪¶既不盈竇窖既不實多或
數月少或旬時而用度竭<md:KR4d0042_SBCK_020-49a>¶矣土將生而或無種也耒將
執而或無食也於是乎¶日取於市焉糴者既多其價不
得不貴貴則賈人乗¶勢而閉之重其幣而小其量不然
則不予矣故曰種¶時多貴貴亦傷農而利末也農之糶
也或闔頃而収¶連車而出不能以足用及其糴也或倍
稱賤賣毁室¶伐樹不能以足食而坐賈常規人之餘幸
<pb:KR4d0042_WYG_016-15a>
人之不足¶所為甚逸而所得甚饒此農所以困窮而末
所以兼¶恣也易繫辭曰何以聚人曰財理財正辭禁民
為非¶曰義財者君之所理也君不理則蓄賈専行而制
民¶命矣上之澤於是不下流而人無聊矣此平糴之法<md:KR4d0042_SBCK_020-49b>¶有為而作也管仲行於齊李悝行於魏耿夀昌行於¶漢
國不失實人獲其利自晋迄隋時或興廢厥聞未¶昭唐
天寳中天下平糴殆五百萬斛兹全盛之事也¶大宋受
命將百年矣榖入之藏所在山積平糴之法¶行之乆矣
<pb:KR4d0042_WYG_016-15b>
盖平糴之法行則農人秋糶不甚賤春糴¶不甚貴大賈
蓄家不得豪奪之矣而官之出息常什¶一二民既不困
國且有利兹古聖賢之用心也然其¶所未至則有三焉
數少也道逺也吏姦也一郡之糴¶不過數千萬其餘畢入
於賈人至春當糶寡出之則不¶足於饑也多出之則可
計日而盡也於是賈人深藏<md:KR4d0042_SBCK_020-50a>¶而待其盡盡則權歸於賈
人矣是數少之弊也倉儲¶之建皆在郡治縣之逺者或
數百里其貧民多糴則¶無資少糴則非可朝行而暮歸
<pb:KR4d0042_WYG_016-16a>
也故終弗得而食之¶矣是道逺之弊也舉掌之人政或
以賄槩量不均行¶濫時有及其出也或减焉或雜焉名
曰裁價實則貴¶矣是吏姦之弊也今若廣置本泉増其
糴數則蓄賈¶無所専利矣倉儲之建各於其縣則逺民
可以得食¶矣申命州部必使亷能則姦吏無以侵刻矣
如此利¶國便人事可經乆是謂通輕重之權不可不察¶
　　　富國策第七<md:KR4d0042_SBCK_020-50b>¶水旱之憂聖王所不免堯湯之事賢愚嘗共聞也故¶君
<pb:KR4d0042_WYG_016-16b>
人者務多蓄積以為之備王制曰三年耕必有一¶年之
食九年耕必有三年之食以三十年之通雖有¶㓙旱水
溢民無菜色周禮遺人掌邦之委積以待施¶恵鄉里之
委積以恤民之囏阨門闗之委積以飬老¶孤郊里之委
積以待賔客野鄙之委積以待覉旅縣¶都之委積以待
凶荒此皆計國用之餘随便蓄積以¶須乏困故時可灾
物可夭苗可槁地可赤而人不可¶饑也自井田法壊軍
國務煩政取一切或未猶逺兵¶有儲邊有備則國之幸
<pb:KR4d0042_WYG_016-17a>
矣吏之能矣元元之民自為<md:KR4d0042_SBCK_020-51a>¶之而已矣夫民之無知靡
衣媮食豐嵗粒米狼戾有¶不愛也食之亡節用之亡度
或委於糞土或腐於甑甗¶或以飫狗馬或以肥雞鶩計
口論費幾何而不倍蓰¶也及其㓙年則家不素蓄人不
豫備室如罄矣突不¶黔矣草木之根實不足以飽矣於
是强者為盗賊弱¶者轉而死溝壑父母妻子不能相保
此禍亂之階善¶為國者所宜留意也嚮者天地嘗有灾
矣百姓嘗有¶饑矣使以安撫為號者擁節而宵征吏以
<pb:KR4d0042_WYG_016-17b>
勸誘為辭¶者弗絶於耳或出御府之金或下鬻爵之令
君心勤¶止不翅慈母然而榖生有時不可以坐而待也
儲峙<md:KR4d0042_SBCK_020-51b>¶有數不可以從天降也求之甚至得之幾希以此
振¶民不亦難矣愚竊跡古制之宜於時者莫若義倉之¶
為愈也盖豐年損其有餘儉年救其不足事至纎悉¶功
垂無窮故隋開皇中始立社倉終於文皇得無饑¶饉唐
太宗曰既為百姓先作儲貯官為舉掌以備㓙¶年非朕
所須横生賦斂利人之事深足可嘉今宜於¶天下縣治
<pb:KR4d0042_WYG_016-18a>
各建倉廪踵唐之制以義為名然唐之用¶心固善矣斂
散之法則未盡得宜彼計民稼種以畮¶税之及無田者
亦各有差則能入粟之人非窮民也¶至㓙年則入粟之
家或自有貯備不當賙救於是窮<md:KR4d0042_SBCK_020-52a>¶民享之矣出此而入
彼有䘮而無得奚以異於厚斂¶乎今莫若以農末之民
各分戸等每於秋成以次入¶粟謂之寄留至㓙年則下
戸之乏食者凖數給還其¶上戸則轉以給窮民書其轉
給之數積以嵗年數登¶若干者拜以爵級以寵異之則
<pb:KR4d0042_WYG_016-18b>
富人樂輸窮民受賜¶矣與夫臨事而鬻爵無粟而虚求
不可同日而語也¶
　　　富國策第八¶
昔在神農日中為市致民聚貨以有易無然輕重之¶數
無所主宰故後世聖人造幣以權之其始以珠玉¶為上
幣黄金為中幣白金為下幣但珠玉金銀其價<md:KR4d0042_SBCK_020-52b>¶重大不
適小用惟泉布之作百王不易之道也根周¶苗漢蔓於
隋唐或因或革模法無常獨開元之號最¶得中制相承
<pb:KR4d0042_WYG_016-19a>
遂至於今斯固先史商之乆矣大抵錢¶多則輕輕則物
重錢少則重重則物輕物重則用或¶闕物輕則貨或滯
一重一輕利病存乎民矣至以國¶計論之莫若多之為
貴何者用有常數不可裁减故¶也朝家治平日乆泉府
之積嘗朽貫矣而近嵗以來¶或以虚竭天下郡國亦罕
餘財夫泉流布散通於上¶下不足於國則餘於民必然
之勢也而今民間又鮮¶藏鏹之家且舊泉既不毁新鑄
復日多宜増而却損<md:KR4d0042_SBCK_020-53a>¶其故何也錢非温也不可衣而弊
<pb:KR4d0042_WYG_016-19b>
之也非脆也不可¶食而盡之也然而安在哉是有姦人
銷之也姦人所¶以得銷者以惡錢容於市銅像銅器容
於寺觀也竊¶觀人間或銷法錢殽雜他巧以為惡錢其
作必於重¶湖大江窮山深谷風濤所阻猛獸所在人不
得見吏¶不得呵是法令無由而勝也銷一法錢或鑄四
五市¶人易之猶以二三則常倍息矣民既蓄惡錢不可
使¶勿用利之所在是法令亦無由而勝也國失法錢而¶
民得惡錢惡錢終不可為國用此錢所以益少也又¶緇
<pb:KR4d0042_WYG_016-20a>
黄之家競禮銅像易模變巧動必滿堂鐃鉦鐘磬<md:KR4d0042_SBCK_020-53b>¶之噐
所在雷震謂取於官則有害冶鑄其私則以錢¶為之耳
新故渾殽公私莫辨是法令亦無由而勝也¶用之廣矣
利數倍矣故槖焉而熖鍜焉而聲者徃徃¶而是披榛而
行𠂻甲而商者不絶於道緩則恣所為¶急則鬭而死是
法令亦無由而勝也像則日新器則¶日長其所銷者寜
有紀極此錢所以益少也今欲絶¶盗鑄莫若去惡錢去
惡錢非急誅之謂也欲辨銅像¶銅器莫若一取而銷之
<pb:KR4d0042_WYG_016-20b>
勿得復用也何謂絶盗鑄莫¶若去惡錢夫盗鑄之人散
在幽逺卒以法繩之則吏¶必苛察獄必寃濫閭里之間
將不安居焉苟有利矣<md:KR4d0042_SBCK_020-54a>¶雖死而必求苟無用矣雖縱之
弗為惡錢去則盗鑄¶者無用無用則盗鑄自絶矣故曰
絶盗鑄莫若去惡¶錢也何謂去惡錢非急誅之謂也今
人間既多惡錢¶一旦急之則莫敢出莫敢出則是銷法
錢之銅而積¶之無用之地國既失實民且傷財固莫若
下令収惡¶錢而銷之除其殽雜償以銅價示之期日要
<pb:KR4d0042_WYG_016-21a>
之重典¶民既畏法而喜於得直將畢入於官官挾其銅
因以¶資冶鑄則法錢益増惡錢盡去矣故曰去惡錢非
急¶誅之謂也何謂欲辨銅像銅器莫若一取而銷之勿¶
得復用也今寺觀櫛比像器之設遽數不終必詰之<md:KR4d0042_SBCK_020-54b>¶曰
作之新乎因之故乎取之官乎得之私乎則是増¶吏員
不足以按廣獄城不足以繫令愈急而姦愈生¶非術之
善也若一取而銷之勿得復用則銅積足以¶資冶鑄工
巧無所措其手銷錢之弊不禁而止故曰¶欲辨銅像銅
<pb:KR4d0042_WYG_016-21b>
器莫若一取而銷之勿得復用也至於¶蠻夷之國舟車
所通竊我泉貨不可不察古之人曰¶錢者亡用器也而
可以易富貴富貴者人主操柄也¶果慎斯術則操柄無
失而羣下服從有國之急務也¶
　　　富國策第九¶
縣官食租衣税古之道也自漢而下兵益興經費益<md:KR4d0042_SBCK_020-55a>¶不
足日生他名猶罔克濟勢不可已非上失也山澤¶之富
天地所以飬人者鬻鹽之利博矣故東郭咸陽¶致生累
<pb:KR4d0042_WYG_016-22a>
千金吳王濞富埒天子孝武因置鹽鐡官是¶時國用饒
給而民不益賦未必不由此也朝家酌古¶鹽法有因有
革或引之池或汲之井或熬之海一出¶公上人不能私
此其因者也東南列郡官自斥賣舟¶運銜尾倉儲如坻
商旅之行斂手無措此其革者也¶然先王之制未有始
善而末不弊者盖作法之時上¶心切至吏皆圗功人皆
畏法而姦謀未生始以是善¶也累世之後事同凡常吏
或觧弛人或慣習而姦謀<md:KR4d0042_SBCK_020-55b>¶日生末以是弊也官初糶鹽
<pb:KR4d0042_WYG_016-22b>
時操其贏甚厚而郡國¶鹽積常不足於糶今之郡國昔
之郡國也戸口蕃息¶則倍蓰矣而糶益少鹽益滯者何
也是姦謀入焉耳¶彼鹽之來逺者逾江湖嵗於波月於
風焉近者亦百¶數十里維堤堰宿葭菼焉軍之窮吏之
狡者家於是¶食於是私賣其什之幾而足以他物固其
常也既輦¶而倉則舉掌之人又私賣其什之幾而足以
他物無¶慮公鹽常失其半而半他物焉民之食鹽既多
私賣¶者矣而公鹽之出不可賒貫故坐肆占賣者郡纔
<pb:KR4d0042_WYG_016-23a>
數¶十以數萬家之食仰數十戸之鹽一銖一兩不可與<md:KR4d0042_SBCK_020-56a>¶官為市必取於斯人之徒其勢必小其權量増以糞¶土
常不啻以倍價取半鹽矣公鹽貴而汙私鹽賤而¶潔山
澤之甿城邑之豪競食之而竊販者亦交馳焉¶是則民
雖衆多或食私鹽或食糞土利輸於姦而官¶之糶益少
鹽益滯矣令非緩也法非輕也利之所誘¶雖日刑人號
痛之聲動乎天地弗能禁也故今日之¶宜莫如通商商
通則公利不減而鹽無滯也何謂商¶通則公利不减夫
<pb:KR4d0042_WYG_016-23b>
官自糶鹽利信厚矣然舟有壊倉¶有堕官有俸卒有糧
費已多矣若官鬻鹽而糶與商¶人使自行之既權其息
因取闗市之税而費省焉是<md:KR4d0042_SBCK_020-56b>¶公利不减也何謂商通則
鹽無滯夫商人衆而務售¶則鹽不殽雜所至之地又以
貫於市人則列肆多得¶斥賣賣者多而務售則鹽亦不
殽雜昔啖糞土者今¶皆食鹽昔憙竊販者今皆公行鹽
之用益廣是以無¶滯也公利不减而鹽無滯財用以足
刑罰以清治世¶之懿也或曰官鬻鹽而糶與商人有息
<pb:KR4d0042_WYG_016-24a>
焉有税焉息¶寡而税薄則公利損息多而税厚則商不
來何如曰¶不若寡薄之為愈也寡薄則何以使公利不
損曰東¶南和糴幾二百萬轉漕之費不為不多矣今糴
鹽與¶商以米㩁折則數百萬斛可坐致淮海是於公利
豈<md:KR4d0042_SBCK_020-57a>¶少也哉易曰通其變使民不倦此通變之時不可忽¶
也¶
　　　富國策第十¶
或曰天下之貨茶最後出而國用頼焉今兹有説乎¶曰
<pb:KR4d0042_WYG_016-24b>
茶非古也源於江左流於天下浸滛於近代君子¶小人
靡不嗜也富貴貧賤靡不用也有國者從而籠¶之利一
孔矣而世之所貴家之所蓄則非有公茶者¶何公茶濫
惡不味於口故也每嵗之春芽者既掇焙¶者既出則吏
呼而買之民輓而輸之矣民之淳或以¶利而姦也吏之
察或以賄而闇也於是乎行濫入焉<md:KR4d0042_SBCK_020-57b>¶草邪木邪唯恐器
之不盈也塵邪煤邪唯恐行之不¶昻也商筭而行或不
售也則販者鮮矣倉儲之乆或¶腐敗也則水火乗之矣
<pb:KR4d0042_WYG_016-25a>
是以邦之泉布竭於市估而¶積之亡用之地息未収而
本或䘮矣若東南列郡則¶吏自斥賣課不甚多時或不
登焉而民之自用常數¶倍矣來有甚逺價有甚貴而人
争取之者味羙也塗¶有甚險法有甚重而人争販之者
利厚也廵按之使¶逐捕之卒日馳於野黥額之吏鞭背
之人日滿於庭¶愁怨愈多而姦不可禁督責愈重而財
不可阜勢之¶所運末如之何也巳今日之宜亦莫如一
切通商官<md:KR4d0042_SBCK_020-58a>¶勿賣買聽其自為而籍茶山之租科商人之
<pb:KR4d0042_WYG_016-25b>
稅以此¶較彼殊塗一致且商人自市則所擇必精所擇
精則¶儥之必售儥之售則商人衆商人衆則入稅多矣
又¶昔之所以披草莽懐兵刄務私販者禁嚴故也既已¶
通商則當安行夷路自實官府亦入稅多矣况不滯¶本
泉不煩威獄利國便人莫善於此或曰子謂通茶¶鹽之
商其如逐末何曰昔之未通商也文峻而網宻¶富厚重
慎之子罔㳺其間故蚩蚩細民以身易財者¶入焉若法
通商則大賈蓄家射時而趨細民何利焉¶非逐末之路
<pb:KR4d0042_WYG_016-26a>
也於戯鹽始於漢茶始於唐取以濟時<md:KR4d0042_SBCK_020-58b>¶事非師古異日
邦財饒衍王道寖昌棄之於民不勝¶大願¶
　
　
　
　
　
　
<pb:KR4d0042_WYG_016-26b>
　
　
　
　
　
　
　
　旴江集巻十六
<md:KR4d0042_SBCK_020-60a>¶
<pb:KR4d0042_WYG_017-1a>
欽定四庫全書
　旴江集巻十七¶　　　　　宋　李覯　撰
　　强兵策十首¶
　　　强兵策第一¶
兵之作尚矣黄帝堯舜以來未之有改也故國之於¶兵
猶鷹隼之於羽翼虎豹之於爪牙也羽翼不勁鷙¶鳥不
能以死尺鷃爪牙不鋭猛獸不能以肉食兵不¶强聖人
不能以制褐夫矣所謂强兵者非曰日尋干¶戈暴骨萬
<pb:KR4d0042_WYG_017-1b>
里逞一朝之忿以求横行天下也必有仁¶義存焉耳仁
義之説何如曰歴觀世俗之論兵者多¶得其一體而未
能具也儒生曰仁義而已矣何必詐<md:KR4d0042_SBCK_020-60b>¶力武夫曰詐力而
已矣何必仁義是皆知其一未知¶其二也愚以為仁義
者兵之本也詐力者兵之末也¶本末相權用之得所則
無敵矣故君者純於本者也¶將者駮於末者也孫子曰
主孰有道將孰有能道道¶徳也能智能也又曰將者智
也信也仁也勇也嚴也¶乃知君則專用道徳將則智信
<pb:KR4d0042_WYG_017-2a>
仁勇嚴並用之矣昔¶大道之行與三代之英不敢逺引
請以漢事明之韓¶信言於漢王曰項王所過無不殘滅
者天下多怨百¶姓不親附名雖為霸實失天下心大王
之入武闗秋¶毫無所害除秦苛法與秦約法三章秦人
無不欲得<md:KR4d0042_SBCK_020-61a>¶大王王秦者今大王舉而東三秦可傳檄而
定也此¶項王失仁義而漢王得之之謂也及信為將以
木罌¶缶渡而虜魏王背水陣立赤幟而破成安君成安
君¶不聽廣武君䇿以為義兵不用詐謀竒計故身死泜
<pb:KR4d0042_WYG_017-2b>
水上此成安君失詐力而韓信得之之驗也然為將¶者
多知詐力而為君者或不通仁義故雖百戰百勝¶而國
愈不安敵愈不服也所謂仁義者亦非朝肆赦¶暮行賞
姑息於人之謂也賢者興愚者廢善者勸惡¶者懲賦斂
有法繇役有時人各有業而無乏用樂其¶生而親其上
此仁義之凡也彼貧其民而我富之彼<md:KR4d0042_SBCK_020-61b>¶勞其民而我逸
之彼虐其民而我寛之則敵人望之¶若赤子之號父母
將匍匐而至矣彼雖有石城湯池¶誰與守也雖有堅甲
<pb:KR4d0042_WYG_017-3a>
利兵誰與執也是謂不戰而屈¶人之兵矣若彼貧其民
我亦貧之彼勞其民我亦勞¶之彼虐其民我亦虐之而
望敵人之來是猶以鴆漿¶待渴者以附子呼飢人彼寧
無聊必死而已孰為來¶哉敵無歸心而誓必死則我雖
以太公為將孟賁為¶卒飛兎為騎太阿為兵未易可圖
也而况吾民不附¶自生他變亦不可不慎也國家積徳
累仁為之百年¶矣黎民懐惠且歌舞矣不幸戎心怙亂
阻我王命師<md:KR4d0042_SBCK_020-62a>¶興三嵗未獲振凱雖天𠂻勤恤而軍事惟
<pb:KR4d0042_WYG_017-3b>
煩或以財¶賦或以力征元元無知頗或愁怨而西方尤
甚矣伏¶惟發徳音為天下慮内以紓吾民外以誘來者
則邊¶鄙可安大功可立有識之願也¶
　　　强兵䇿第二¶
或曰天下之事宜何慮哉曰以天下為一身則諸夏¶腹
心也邊徼手足也腹心安寧氣和而神旺則手足¶之疾
非吾禍也若腹心不寧役其氣而疲其神以專¶治手足
手足未愈而腹心殆矣故用兵之法必修諸¶内而後行
<pb:KR4d0042_WYG_017-4a>
諸外彼長于技擊風氣勁直强則犯上弱<md:KR4d0042_SBCK_020-62b>¶則離散執而
誅之用力非少舎而弗問時復侵軼顧¶權制之何如耳
故當今之慮若興屯田之利以積穀¶於邊外足兵食内
免饋運民以息肩國以省費既安¶既飽以時訓練來則
奮擊去則勿追以逸待勞以老¶其師此䇿之上也若宿
兵於外仰給於内前不敢進¶後不敢退雖曰無功幸免
於敗千里饋糧二十致一¶材木敝於車輦牛馬死於牽
徬男女困餓室家空虚¶行之數年敵承其敝此䇿之中
<pb:KR4d0042_WYG_017-4b>
也若帥師深入贏糧¶而隨少人則攻戰不足多人則饋
饟不繼道險而有¶伏勢孤而無援與無知之俗争一旦
之命萬一蹉跌<md:KR4d0042_SBCK_020-63a>¶禍在不測此䇿之下也今將出上䇿則
何如曰屯田¶之利建議者多矣而執事未之從者其以
地少可耕¶之田乎軍無可耕之人乎今之郡國民既庶
矣誠少¶曠土可以耕也今之禁衛卒素驕矣誠無勤者
可以¶耕也然而可耕之田安取之哉曰邊郡之民有困
者¶矣有不安其居者矣苟募其徙内地授以生業使之
<pb:KR4d0042_WYG_017-5a>
安堵乃以其故田宅𨽻於屯官則不患無田矣然而¶可
耕之人安取之哉曰邊郡之兵自禁旅之外别置¶屯軍
凡天下廂之冗役者法之流移者民之願從者¶合而籍
之以𨽻於屯官則不患無人矣田既入人既<md:KR4d0042_SBCK_020-63b>¶聚然後辨
其夫畮列之廬舎授之耒耜教之稼穡明¶立勸課時加
督察勤則有賞惰則有刑然而農功集¶矣既又為之什
伍立其長帥賦以兵器與其甲胄乗¶其閒暇習之戰鬭
是謂因内政以寄軍令也然而武¶事興矣食既足兵既
<pb:KR4d0042_WYG_017-5b>
練禁旅未動而屯軍固已鋭矣¶以紅腐之積濟虎貔之
師利則進戰否則堅守國不¶知耗民不知勞而邊將髙
枕矣彼其不忠不孝愚弄¶其民於矢石間而我以餘力
馭之亡有日矣或曰屯¶田固便矣徙民内地不亦擾乎
抑其授以生業於國¶用何如哉曰民得去兵冦輕賦役
而就善地若水之<md:KR4d0042_SBCK_020-64a>¶於下魚之於淵也今募其徙是順民
之政也漢武帝¶徙闗東貧人於隴西北地西河上郡凡
七十餘萬口¶後加徙猾吏於闗内當是之時弗聞其擾
<pb:KR4d0042_WYG_017-6a>
也且以輦¶運之費為徙民之生業不亦多乎輦運則連
年不息¶民業則一與之而巳矣暫勞永逸其此之謂乎
然則¶民樂内徙而邊郡虚如之何曰嚮者民多而兵少
故¶鬭者寡而驚者衆如使民少而兵多則鬭者衆而民¶
有賴矣以兵易民何虚之有哉在漢趙充國在唐婁¶師
徳皆以屯田利盡西土威震羌胡兹薦紳先生之¶所常
言也惟熟圖之<md:KR4d0042_SBCK_020-64b>¶　　　强兵䇿第三
<pb:KR4d0042_WYG_017-6b>
或曰屯軍之耕自養可矣禁旅坐食胡能給之曰古¶者
制農田百畝百畝之分上農夫食九人其次食八¶人其
次食七人其次食六人下農夫食五人其人之¶食上年
則人四鬴中年則人三鬴下年則人二鬴計¶一夫之耕
其登穀不寡矣今屯軍之耕姑以下農夫¶為率一夫耕
而食五人則十萬夫耕所食禁旅四十¶萬人矣以二十
萬夫耕則餘四十萬人之食三年耕¶則有二年之蓄矣
雖有凶旱水溢巖廊之上可無西¶顧之憂也然則屯田
<pb:KR4d0042_WYG_017-7a>
之利可施於天下乎曰今天下<md:KR4d0042_SBCK_020-65a>¶公田往往而是籍沒之
産未嘗絶書或為豪黨占佃¶或以裁價斥賣公家之利
亦云薄矣其勢莫若置屯¶官而領之舉力田之士以為
之吏招浮寄之人以為¶之卒立其家室藝以桑麻三時
治田一時講事男耕¶而後食女蠶而後衣撮粒不取於
倉寸帛不取於府¶而帶甲之壯執兵之鋭出盈野入盈
城矣其所輸粟¶又多於民而無養士之費積之倉而已
矣此足食足¶兵之良筭也或曰議者多稱鄉軍何如曰
<pb:KR4d0042_WYG_017-7b>
周禮小司¶徒㑹萬民之卒伍而用之家出一人比為伍
閭為兩¶族為卒黨為旅州為師鄉為軍此先王之法也
管子<md:KR4d0042_SBCK_020-65b>¶作寓令之政卒伍定乎里而軍政成乎郊連其什
伍¶居處同樂死生同憂禍福共之故夜戰則其聲相聞¶
晝戰則其目相見緩急足以相死故能外攘戎狄内¶尊
天子以安諸夏也夫設鄉軍以自衛前哲之意深¶矣人
之愛親戚重財物盖天性也冦賊之來將殺我¶丁强虜
我老弱蹂躪我田宅掠取我金帛則凡噍類¶皆有鬭心
<pb:KR4d0042_WYG_017-8a>
矣君人者因民心而利𨗳之既訓練之又¶將領之則其
守戰至死非賞罰使之然也竊觀近世¶鄉無軍目人不
知武事家不藏兵器寇賊之來則以¶袒裼之軀投餌於
虎口賊去信宿則吏卒至吏卒至<md:KR4d0042_SBCK_020-66a>¶而無所獲益為勞敝
矣雖然豈唯野而巳哉不曰郡¶乎曰縣乎自非方鎮多
無備豫客軍百十僅如逆旅¶幸而治平矣萬一有狂夫
大呼則奚以待之故鄉軍¶之名不可不察也近者亦籍
戸而為之矣萬家五百¶亦巳多矣然恐將吏未得人訓
<pb:KR4d0042_WYG_017-8b>
習未得理何者統帥¶則縣令也縣令豈皆賢偏禆則戸
民也戸民豈皆善¶撫御或失變故無常此謂將吏未得
人也令之所教¶姑令習射曽不知坐作進退之節心背
左右之冝耳¶不辨金鼓目不别旌旗一旦用之敺市人
耳此謂訓¶習未得理也如欲將吏得人莫若精擇縣令
勿拘官<md:KR4d0042_SBCK_020-66b>¶序一以材能縣令得人則偏禆之選亦得人矣
然後明¶戰陣之法以授之則訓習得理矣如此則鄉軍
日强也¶屯軍以征戎鄉軍以守備郡國之勢皆王之藩
<pb:KR4d0042_WYG_017-9a>
屏也¶
　　　强兵䇿第四¶
或曰地勢西北髙東南下地髙而寒其民體厚而力¶强
氣剛而志果地下而温其民體薄而力弱氣柔而¶志回
故西北之兵能辛苦有成功而東南之士少所¶立此士
大夫咸知之也而子謂郡國屯軍可以征伐¶意者非東
南之謂歟曰是老生之論也夫民之性情¶有地氣矣是
之謂風也教而使之在君長矣是之謂<md:KR4d0042_SBCK_020-67a>¶俗也聖王不擇
<pb:KR4d0042_WYG_017-9b>
民而教賢將不擇士而使擇民而教¶是國無顔冉未可
學也擇士而使是世無賁育未可¶戰也水至柔也揚之
以風則可使覆舟金至剛也冶¶之以火則可使成器頋
所用之方畧何如耳江南有¶卑薄之稱荆楚有剽輕之
議其傳非一世矣然楚若¶敖篳路籃縷而其後世常與
晉争諸侯吴太伯㫁髮¶文身而其後世亦先晉歃項籍
以八千人起㑹稽而¶殺秦降王遷漢王於蜀分裂天下
號稱為霸宋武帝¶以百餘人起丹徒而誅桓正晉遂平
<pb:KR4d0042_WYG_017-10a>
齊地長驅闗洛¶是則東南之士亦甞與西北校矣惟其
將之才不才<md:KR4d0042_SBCK_020-67b>¶也然以今日之事言之則習有所多技有
所長亦不¶可不察也若夫沙平草淺千里在目土不成
丘水不¶成谷馬肥人輕來往電駭雙帶兩鞬左右馳射
此非¶南軍之所長也山陵險阨草木蓊蔚江流吞天巨
浪¶時起行人疑惑飛鳥不度徒歩相搏短兵相擊此亦¶
非北軍之所長也北征而用南軍衆則笑之矣南征¶而
用北軍未有言其不可者竊所未諭也江海之濵¶或一
<pb:KR4d0042_WYG_017-10b>
盗肆虐一邦被擾則命王人帥王卒以捕之以¶多擊少
以短擊長費或甚厚而功或不立此亦一失¶也嚮者征
南蠻谿洞則可監矣去平地而即險阻出<md:KR4d0042_SBCK_020-68a>¶中國而入瘴
癘狡穴未堙而吾軍殆矣竊惟廟筭之¶深未必不及此
也盖郡國無精兵不可不内發故也¶載使置軍屯田隨
便興發則何征而不服何討而不¶誅哉至若以古名將
將之以騎戰之法教之舎此所¶短從彼所長則運之天
下亦猶袵席間也
<pb:KR4d0042_WYG_017-11a>
　　　强兵䇿第五¶
兵矢者軍之神靈也甲胄者人之司命也故一夫奮¶劍
則千人披靡孟賁袒裼則童子闗弓能殺之矣然¶兵不
利不若無兵之愈也無兵則慎所擊而逺於敗¶矣甲不
堅不若無甲之愈也無甲則知所避而免於<md:KR4d0042_SBCK_020-68b>¶死矣有兵
而不利有甲而不堅而假之以求勝恃之¶以求生則誤
大事取大禍莫斯之甚也故周官考工¶為器之法天有
時地有氣材有美工有巧合此四者¶然後可以為良凡
<pb:KR4d0042_WYG_017-11b>
器皆然况於兵乎故其為弓也取¶六材必以其時凡相
幹欲赤黒而陽聲角欲青白而¶豐末膠欲朱色而昔筋
欲小簡而長大結而澤漆欲¶測絲欲沈六材之全然後
冬析幹春液角夏治筋秋¶合三材寒奠體氷析灂春被
弦其為矢也前弱則俛¶後弱則翔中弱則紆中强則揚
羽豐則遲羽殺則趮¶是故夾而揺之以眡其豐殺之節
橈之以眡其鴻殺<md:KR4d0042_SBCK_020-69a>¶之稱凡相笴欲生而摶同摶欲重同
重節欲疏同疏¶欲㮚其為戈殳㦸矛之柲也攻國欲短
<pb:KR4d0042_WYG_017-12a>
守國欲長置¶而揺之以眡其蜎炙諸墻以眡其橈之均
横而揺之¶以眡其勁其為甲也眡其鑚空欲其惌眡其
裏欲其¶易眡其朕欲其直櫜之欲其約舉而眡之欲其
豐衣¶之欲其無齘是先王之為兵甲必及其時必美其
材¶工則必良事則必試如此其至也惟今郡國之貢兵¶
器果何如哉聚工而作卒嵗後巳未甞試也連輿而¶出
方舟而上無不受也簡閲不明則精粗不别精粗¶不别
則制作必濫制作濫則工不必巧材不必美况<md:KR4d0042_SBCK_020-69b>¶天時乎
<pb:KR4d0042_WYG_017-12b>
况地氣乎加以師興之際卒然求取斬木以¶為弩伐竹
以為箭或取非其時或産非其地備數而¶止行濫固多
暴之日則焦濡之雨則朽以之應敵不¶知其可矧新甲
之制出於一切次紙為札索麻為縷¶費則省矣乆將奈
何凡此之類皆有識之所聞見也¶至於郡國兵庫或乆
不啟戰守之具未嘗修飾事至¶而慮亦非智者所能也
愚以為天下造兵宜専命守¶臣以蒞之總置使名以督
之工之選必難其人而進¶其食以優之材之取必善其
<pb:KR4d0042_WYG_017-13a>
物而増其價以來之取¶之有地來之有時為之有法日
省之月試之善至多<md:KR4d0042_SBCK_020-70a>¶則賞惡雖少而刑上下檢察用為
急務其舊兵革勿¶絶繕完以備豫為政則龍淵太阿不
獨稱於古而蠻¶夷猾夏有血刃之期矣¶
　　　强兵䇿第六¶
孫子曰將能而君不御者勝故古者天子遣將於太¶廟
親操鉞持其首授其柄曰從是以上至天者將軍¶制之
乃復操柄授與刃曰從是以下至淵者將軍制¶之故李
<pb:KR4d0042_WYG_017-13b>
牧之為趙將居邊軍市之租皆自用饗士賞¶賜决於外
不從中御也周亞夫之軍細栁軍中唯聞¶將軍之命不
聞天子之詔也夫古先哲后於王業亦<md:KR4d0042_SBCK_020-70b>¶艱難矣安不㤀
危其心亦至矣豈故欲示人以利器¶成人以威柄以天
下之命屬之於一臣哉蓋任賢之¶道不得不然也馬之
所以能千里者以其獨行也若¶使駕以輜車驂以蹇驢
役夫罷羸執轡其上則未必¶不傾覆矣况乎致逺哉鳳
之所以能千仞者以其自¶恣也若使繫之以線縷飬之
<pb:KR4d0042_WYG_017-14a>
於園囿藩籬之類啁啾¶其側未必不憂死矣况乎冲天
哉用兵之法一歩百¶變見可則進知難則退而曰有王
命焉是白大人以¶救火也未及反命而煨燼乆矣曰有
監軍焉是作舎¶道邊也謀無適從而終不可成矣竊跡
其原蓋知之<md:KR4d0042_SBCK_020-71a>¶不盡信之不篤也知之不盡恐其不賢也
信之不篤¶懼其不忠也不賢而無所制則或敗事矣不
忠而無¶所監則或生變矣是故束之以詔令持之以親
貴焉¶然恐其不賢胡不選賢而任之懼其不忠胡不擇
<pb:KR4d0042_WYG_017-14b>
忠¶而使之未見其賢而任之是國無賢耶未知其忠而¶
使之是下無忠耶與其用之之疑曷若取之之慎孔¶子
曰視其所以觀其所由察其所安人焉廋哉必也¶授以
節度使之遵行耶則王人之微者自足為之矣¶安用大
臣哉大臣而尚可疑耶則小臣胡為而可信¶也彼誠不
忠耶則不知有君矣何憚於一小臣哉昔<md:KR4d0042_SBCK_020-71b>¶韓信平齊七
十餘城南靣稱孤與楚則楚重與漢則¶漢重鼎足之形
可坐而定也而藉金石之交荷解衣¶推食之徳蒯通之
<pb:KR4d0042_WYG_017-15a>
説弗忍從也當是之時豈有監之¶者哉及其削爵為侯
居京師奉朝請乃欲外結陳豨¶内因諸官徒奴以行大
事誠非嚮者三分之勢也而¶卒以叛逆者君恩不終而
懐怨望也漢孝武之於霍¶子孟蜀先主之於諸葛孔明
皆託以六尺之孤而弗¶聞有變者君臣之義至深國士
之遇可懐也苟推赤¶心疇敢不順苟為疑之人亦無足
信者今兹兵興矣¶將用矣惟上心曠然與忠賢為一體
無置節目於其<md:KR4d0042_SBCK_020-72a>¶間則將才如神軍鋒如雷功業易可成
<pb:KR4d0042_WYG_017-15b>
也¶
　　　强兵䇿第七¶
國之所以為國能擇將也將之所以為將能養士也¶人
莫不愛身而以身當矢石莫不愛死而以死衛社¶稷者
厚無所往也故曰視卒如嬰兒故可與之赴溪¶視卒如
愛子故可與之俱死呉起吮疽而戰不旋踵¶李廣與士
卒共飲食而愛樂為用親非父母也倫非¶兄弟也然而
所以撫循盡得其歡心者非一朝一夕¶之事也故臨敵
<pb:KR4d0042_WYG_017-16a>
易將兵家所忌彼其推恩信分甘苦¶曠日持乆上下親
矣猶不能以有功一旦而易之則<md:KR4d0042_SBCK_020-72b>¶雖賢矣雖仁矣上恩
不可一言而洽也下情不可一¶顧而通也卒然用之則
安能以有為哉馬之馳矣而¶斷其蹄雖代以驥足弗能
行也子之孩矣而逐其乳¶雖繼以毛嬙弗能育也昔燕
以騎刼代樂毅遂有即¶墨之敗七十餘城盡反於齊趙
以馬服子代㢘頗遂¶有長平之降四十萬衆皆阬於秦
功或不可早建事¶或不可速成亦明主所宜察也竊觀
<pb:KR4d0042_WYG_017-16b>
今之易將誠以¶敗衂不稱故也夫任人當審其賢不賢
未可責其勝¶不勝也不賢而勝非國之福也適所以召
敵也賢而¶不勝非國之患也適所以儆之也使彼勝而
驕我敗<md:KR4d0042_SBCK_020-73a>¶而怒以無功之將用無功之士竭智盡力以求
洒恥¶則不知山之有髙石之有堅水之有溺火之有焚
死¶之可畏生之可懐矣孰能當其鋒哉吳子謂魏武侯¶
曰人有短長氣有盛衰君試發無功者三萬人臣率¶以
甞之其可乎今使一死賊於曠野千人追之莫不¶梟視
<pb:KR4d0042_WYG_017-17a>
狼顧何者恐其暴起而害已也是則一人投命¶足懼千
夫故其以三萬人而破秦十萬衆也今以敗¶而易之是
古名將無敗者乎孟明視敗於崤而秦伯¶復其位方有
焚舟之報荀林父敗於邲而晉侯赦其¶罪卒致曲梁之
功棄瑕錄用古之道也若賢而易之<md:KR4d0042_SBCK_020-73b>¶是雖有過人之畧
無所復用斯足以快盗心而巳矣¶不賢而易之是去劇
就閒如釋負擔斯足以遂其私¶而巳矣後之人將曰苟
勝焉何恤乎富貴苟負焉不¶過一左遷而巳任之不甚
<pb:KR4d0042_WYG_017-17b>
乆責之不甚重人或苟且將¶焉用之幸而天威在上盗
不敢前如使易將之際羣情¶未安約束未定謀未及周
備未及設而犬羊乗之禍亦¶不可測也誠能注意賢才
期之逺大一勝勿遽賞賊平¶之後則茅土存焉一敗勿
遽罰事終不濟則鈇鉞存焉¶困獸猶鬭况大將乎是則
恥不足洒而賊不足平也¶
　　　强兵䇿第八<md:KR4d0042_SBCK_020-74a>¶或曰一敗勿罰過可畧也一勝勿賞何以使人曰勝¶而
<pb:KR4d0042_WYG_017-18a>
勿賞是所以使人之術也愚甞深跡有國者之行¶事未
始不以賞使人也而或失使之之道焉夫爵者¶所以貴
也祿者所以富也富貴者是人之所欲也仁¶非伯夷叔
齊㢘非於陵仲子孰能不動其心哉故智¶者竭慮勇者
盡力辨者以説文者以檄不敢家其家¶不敢身其身不
逺於蠻貊之外不威於矢石之間日¶不為暑風不為寒
渴不暇飲飢不暇食孳孳焉從於¶王事者賞使之然也
雖有至性自天至誠發中不待¶勸沮而决所去就者兹
<pb:KR4d0042_WYG_017-18b>
蓋非常之士豈可以衆人望<md:KR4d0042_SBCK_020-74b>¶之哉乃知賞之於使人至
矣其為失者賞之太速而¶浮於功也徒知賞之可以使
人而不知賞極則弗能¶使之矣舉億萬之衆贏千里之
糧足未履於山川手¶未煩於枹皷虜獲未盈車斬首未
數級而幕府巳獻¶捷矣朝廷已議功矣爵等有數而敵
人無數賜物有¶盡而賊衆無盡故天討未行而䇿命極
矣尺地未収¶而府庫殫矣身既已貴家既已富子女玉
帛所欲者¶陳於前矣兄弟親戚所愛者受其賜矣體習
<pb:KR4d0042_WYG_017-19a>
宴安志¶在驕佚勝則無以加敗則失其舊畫虵之足世
所戒¶也是賞典雖在安能復使之哉其間亦有矜功䟦
扈<md:KR4d0042_SBCK_020-75a>¶以求姑息國家之弊多或由之唐季五代可覆而視¶
也此無他賞之太速而浮於功之咎也故曰勝而勿¶賞
是所以使人之術也古者師還飲至䇿勲事成而¶賞誰
云晩耶抑又聞之書曰徳懋懋官功懋懋賞無¶徳而官
則官不足以勸有徳無功而賞則賞不足以¶勸有功如
使傝&KR0008;受位私昵受賜則何以待功徳之¶臣哉位雖髙
<pb:KR4d0042_WYG_017-19b>
與傝&KR0008;同賜雖厚與私昵同是徳不足¶貴而功不足重
其誰勉之哉今者明明在上誠日慎¶於賞爵則師可使
武臣可使力而四方無虞矣¶
　　　强兵䇿第九<md:KR4d0042_SBCK_020-75b>¶人莫不有才才莫不可用才取其長用當其宜則天¶下
之士皆吾臂指也故曰使智使勇使貪使愚智者¶樂立
其功勇者好行其志貪者决取其利愚者不愛¶其死因
其至情而用之此軍之微權也昔伊尹之興¶土功也强
<pb:KR4d0042_WYG_017-20a>
脊者使之負土眇者使之推傴者使之塗¶各有所宜而
人性齊矣竊觀世俗之論則有異於此¶不求於巳而專
責於人不用其長而專攻其短適時¶則謂之違禮從權
則謂之壊法剛毅則謂之不遜倜¶儻則謂之不檢輕財
則謂之不儉為生則謂之不㢘¶見其一不問其二觀諸
外不察諸内以帷幄之談而<md:KR4d0042_SBCK_020-76a>¶校之老生之議以戎馬之
任而同之俗吏之選是猶¶責越客以騎射望燕卒以乗
舟雖其賢才何益於事¶哉蘇秦謂燕易王曰孝如曽参
<pb:KR4d0042_WYG_017-20b>
義不離其親宿息於¶外王又安能使之歩行千里而事
弱燕之危王哉㢘¶如伯夷義不為孤竹君之嗣不肯為
武王之臣不受¶封侯而餓死於首陽之下有㢘如此王
又安能使之¶歩行千里而進取於齊哉信如尾生與女
子期於梁¶柱之下女子不來水至不去抱梁柱而死有
信如此¶何肯揚燕秦之威却齊之强兵哉故知善不必
皆可¶惡不必皆否置之有地使之有時一不可廢也小
才<md:KR4d0042_SBCK_020-76b>¶之於大用是匹雛不能以舉千鈞也大才之於小用
<pb:KR4d0042_WYG_017-21a>
是堯舜不能以牧羊也故曰多言多語惡口惡舌終¶日
言惡寢卧不絶為衆所憎為人所疾此可使要遮¶閭巷
察姦伺禍也權數好事夜卧早起雖劇不悔此¶妻子之
將也先語察事勸而與食實長希言財物平¶均此十人
之將也切切截截垂意肅肅不用諌言數¶行刑戮刑必
見血不避親戚此百人之將也訟辨好¶勝嫉賊侵陵斥
人以刑欲整一衆此千人之將也外¶貎怍怍言語時出
知人飢飽習人劇易此萬人之將¶也戰戰慄慄日慎一
<pb:KR4d0042_WYG_017-21b>
日近賢進謀使人知節言語不<md:KR4d0042_SBCK_020-77a>¶慢忠心誠畢此十萬人
之將也温良實長用心無兩¶見賢進之行法不枉此百
萬人之將也明主誠能不¶牽於世俗之論而盡乎才用
之宜則不視而形不聽¶而聲不降席而横行乎四夷矣¶
　　　强兵䇿第十¶
將之有兵法猶儒之有六經也儒莫不讀六經而知¶道
者鮮矣將莫不讀兵法而適變者鮮矣世一賢士¶猶為
踵武國一賢將猶為比肩其故何也性生於内¶而學成
<pb:KR4d0042_WYG_017-22a>
於外非學問之能移性也水之湍者决之也¶而聚鄭白
之工不能以流涸澤刃之芒者礲之也而<md:KR4d0042_SBCK_020-77b>¶盡南山之石
不能以利鉛刀本之不善末無及也然¶值承平之世言
堯舜者皆可以為善當有事之際學¶孫吳者未必能應
敵緩急之勢異也夫兵者詭道有¶形或不可視有聲或
不可聽合散如雷電隠見如鬼¶神而欲以昔人之餘論
既往之陳迹擬議於其間不¶亦難乎苟非有髙世之識
出類之才動如循環一歩¶百變者其孰能與於此哉楚
<pb:KR4d0042_WYG_017-22b>
漢之時諸將多矣唯韓¶信起於餓𨽻戰而必勝攻而必
取未甞敗北者何也¶豈其兵法皆衆人之所未學者乎
蓋其用之非衆人¶之所及也是謂反兵法而用兵法也
兵法曰絶水必<md:KR4d0042_SBCK_020-78a>¶逺水客絶水而來迎之於水内令敵半
渡而擊之利¶欲戰無附於水而迎客也及信與龍且夾
濰水陣乃¶夜令人為萬餘囊盛沙壅水上流引軍半渡
擊龍且¶佯不勝還走龍且果喜曰固知信怯也此反半
渡之¶文也而卒以勝者雜於利而務可伸雜於害而患
<pb:KR4d0042_WYG_017-23a>
可¶解也兵法右背山陵前左水澤而信攻趙未至井陘
口¶乃使萬人先行出背水陣趙軍望見大笑之此反前¶
左之文而卒以勝者䧟之死地而後生投之亡地而後¶
存也反其顯而用其微人以為拙已以為工智者不¶能
與其謀巧者不能同其伎用兵若此可以言學矣<md:KR4d0042_SBCK_020-78b>¶今以
衆人之識讀衆人之書而求以勝彼亦已疏矣昔¶趙奢
之子括自少時學兵法言兵事以天下莫能當¶甞與其
父言兵事奢不能難然不謂善括母問奢其¶故奢曰兵
<pb:KR4d0042_WYG_017-23b>
死地也而括易言之使趙不將括則已若必¶將之破趙
軍者必括也及孝成王使括為將藺相如¶曰王以名使
括若膠柱而皷瑟耳括徒能讀其父書¶傳不知合變也
趙王弗聽故有長平之敗乃知有將¶才者必習兵法習
兵法者不必有將才况以言取人¶孔子病諸兵戰之場
立尸之地固明主所宜留意也¶
　
　旴江集巻十七
<md:KR4d0042_SBCK_020-82a>¶
<pb:KR4d0042_WYG_018-1a>
欽定四庫全書
　旴江集巻十八¶　　　　　　宋　李覯　撰
　　安民策十首¶
　　　安民策第一¶
愚觀書至於天聰明自我民聰明天明畏自我民明¶威
未嘗不廢書而歎也嗟乎天生斯民矣能為民立¶君而
不能為君養民立君者天也養民者君也非天¶命之私
一人為億萬人也民之所歸天之所右也民¶之所去天
<pb:KR4d0042_WYG_018-1b>
之所左也天命不易哉民心可畏哉是故¶古先哲王皆
孳孳焉以安民為務也所謂安者非徒¶飲之食之治之
令之而已也必先於教化焉教化之<md:KR4d0042_SBCK_020-82b>¶説何如曰夫俗士
之論未有不貴刑法而賤禮義也¶以為天下之大可域
之於圄犴也羣生之重可摩之¶以刀鋸也聞有稱王道
誦教典也則衆共笑之矣必¶謂殺之而不懼尚何有於
教化乎是皆不睹聖人之¶情者也獨不知教失而後惡
化成而後刑刑所以不¶勝惡也善觀民者見刑之不勝
<pb:KR4d0042_WYG_018-2a>
惡也則反之曰是教¶之罪也焉可以刑不勝惡而謂教
益不可用也譬諸¶人身導飬得理則無疾疾作而後
用藥藥所以不勝¶病也善觀身者見藥之不勝病也則
反之曰是導飬¶之失也焉可以藥不勝病而謂導飬益
不可用也記<md:KR4d0042_SBCK_020-83a>¶曰昏姻之禮廢則夫婦之道苦而滛辟之
罪多矣鄉¶飲酒之禮廢則長㓜之序失而争鬭之獄繁
矣䘮祭¶之禮廢則臣子之恩薄而倍死忘生者衆矣聘
覲之¶禮廢則君臣之位失諸侯之行惡而倍畔侵陵之
<pb:KR4d0042_WYG_018-2b>
敗¶起矣故禮之教化也微其止邪也於未形使人日徙¶
善逺罪而不自知也是以先王隆之也居山者不知¶&KR0516;
居澤者不知獵習之之異也今欲令禁&KR0516;人以網¶罟詰
獵者以從禽雖日撻之弗可改也已民有以生¶之而無
以教之未知為人子而責之以孝未知為人¶弟而責之
以友未知為人臣而責之以忠未知為人<md:KR4d0042_SBCK_020-83b>¶朋友交㳺而
責之以信未知亷之為貴而罪以貪未¶知讓之為美而
罪以争未知男女之别而罪以滛未¶知上下之節而罪
<pb:KR4d0042_WYG_018-3a>
以驕是納民於阱也雖日誅之死¶者弗之悔而生者弗
之悟也使民父子親夫婦和宗¶族相睦郷黨相信財不
以争力不以鬬肅肅雍雍相¶從於禮譲之地是為安乎
使民父子不親夫婦不和¶宗族不睦鄉黨不信財則必
争力則必鬭呼天扣心¶相從於刑戮之埸是為安乎此
周所以長世而秦所¶以不祀也洪惟¶聖神掃五代之弊
跨唐據漢拱揖三王教化之情靡<md:KR4d0042_SBCK_020-84a>¶不存乎中矣而或未
明未具無以觀示於下幸而昭¶然垂日月之光俾穴隙
<pb:KR4d0042_WYG_018-3b>
之㣲咸有所見斯萬世之福¶也¶
　　　安民策第二¶
或曰欲教化之明且具則奚由曰莫若學校之宜於¶時
也夫士者衆之所仰望也服儒衣讀儒書而躬小¶人之
行是塗民耳目也士之不徳師非其師也師之¶不才學
校不脩之過也記曰君子知至學之難易而¶知其羙惡
然後能博喻能博喻然後能為師能為師¶然後能為長
能為長然後能為君故師也者所以學<md:KR4d0042_SBCK_020-84b>¶為君也是故擇
<pb:KR4d0042_WYG_018-4a>
師不可不慎也然則師者雖非人君¶之位必有人君之
徳也古者家有塾黨有庠術有序¶國有學仕焉而已者
歸教於閭里大夫為父師士為¶少師閭里之細猶以國
之老臣為之師况其大者乎¶師有其人教有其業詩書
禮樂以本之干戈羽籥以¶文之天子於是養老焉世子
於是齒胄焉黨正於是¶飲酒焉郷大夫於是賔賢能焉
父子君臣長㓜之道¶於是乎觀之六徳六行六藝之教
於是乎取之司馬¶辨論官材論定然後官之任官然後
<pb:KR4d0042_WYG_018-4b>
爵之位定然後¶祿之其不帥教者命國之右鄉移之左
左鄉移之右<md:KR4d0042_SBCK_020-85a>¶不變移之郊不變移之遂不變屏之逺方
終身不齒¶其教之也𤰅其選之也至善者必興惡者必
廢則其¶學者皆勸勉媿耻而求為君子矣士皆君子則
衆人¶望之若景嚮焉奚不善之云乎故曰君子如欲化
民¶成俗其必由學乎古之王者建國君民教學為先也¶
後王多務古制未暇家自為學人自擇師學乎學孰¶孔
孰墨在我而巳矣師乎師孰堯孰桀在我而已矣¶故有
<pb:KR4d0042_WYG_018-5a>
以無用之文為學以不令之人為師聽其言則¶欲齊名
於聖哲觀其行則或慙色於閭閻乗流一遷¶汗漫弗復
往者不知其非来者以為當然蚩蚩之氓<md:KR4d0042_SBCK_020-85b>¶何以取法今
者内有國子之館外有諸侯之學聖人¶之意有所在矣
然師以講説為名而不掌於教育士¶以文辭為業而不
舉其徳行師不掌教育則觧經之¶外人之賢不賢一不
當知也士不舉徳行則執筆之¶餘身之善不善一不足
慮也是則何補於事哉誠宜¶申命學官以教育為職時
<pb:KR4d0042_WYG_018-5b>
無賢才則其咎也明著學¶版以徳行為選郷有善譽則
可進也如此而人材不¶多俗化不美是六經羣言皆欺
後世也¶
　　　安民策第三¶
或曰今茲京師首善每嵗論秀士矣轉而從徳行其<md:KR4d0042_SBCK_020-86a>¶可
也而州郡之學無薦引之文欲一取之何如曰教¶而用
之學校之興於古也不教而用之選舉之隆於¶今也教
則易為善善而從正國之所以治也不教則¶易為惡惡
<pb:KR4d0042_WYG_018-6a>
而得位民之所以殃也試者其言也用者¶其行也言有
偽善則取之矣行有真惡弗可得而知¶也然而授以操
柄加之人上是以赤子之肉投畀虎¶穴也况綉繢雕琢
之文又不足以為善言乎則其疇¶昔之志夙夜之學瀝
盡於數刻之試而胷中未始有¶一毫可為效官之資也
禮儀則習於同列政體則咨¶於老吏自受爵之日為學
製之始奈何欲致治興化<md:KR4d0042_SBCK_020-86b>¶也惟今太學論士既不觀徳
行矣而學士之版徒記¶姓名而巳求試而來報罷而去
<pb:KR4d0042_WYG_018-6b>
以天子之辟雍與諸¶生假道而過耳郡國雖或興學而
士之進取罔由於¶此是皆存學之名失學之實也按唐
制自京師郡縣¶皆有學焉每嵗仲冬課試其成者長吏
㑹屬僚設賔¶主陳俎豆備管弦牲用少牢行鄉飲酒禮
歌鹿鳴之¶詩召耆艾叙少長而觀焉既餞而與計偕其
不在學¶而舉者謂之鄉貢此近古旁求之法也而一出
課試¶不由行實亦同歸於弊矣為朝家之計莫若斥大
七¶館使薦紳之族咸造焉増修州學使士庻人之秀咸<md:KR4d0042_SBCK_020-87a>¶
<pb:KR4d0042_WYG_018-7a>
在焉擇賢以為之師分經以為之業限以積乆毋得¶擅
去日觀其徳月課其藝賢邪非一時之賢乆居而¶不變
乃其賢也能邪非一時之能歴試而如一乃其¶能也如
是而得人不精未之信也其有急於耕飬或¶素已成就
不在學者則循舊貢舉先其名譽後其課¶試舉之非一
人之舉必鄉曲共舉也用之非一人之¶用必天下共用
也如是而得人不精亦未之信也古¶者諸侯貢士一適
謂之好徳再適謂之賢賢三適謂¶之有功迺加九錫不
<pb:KR4d0042_WYG_018-7b>
貢士一則絀爵再則削地三則¶絀爵削地畢矣誠能以
得士為賞失賢為罰則羣下<md:KR4d0042_SBCK_020-87b>¶孰不一意於察舉乎尚慮
有遺則莫若使大臣得舉¶所知漢法三公大將軍皆開
府辟召豈虚言哉或曰¶嚮者亦嘗先名譽而後課試矣
以其進者濫而取者¶私也今而復之其可乎曰進皆有
濫取皆有私顧其¶利害何如耳糊其名而易其書有司
不得輕重焉是¶吏之公也君子之道不逞於童子之雕
蟲是法之私¶也以名取之則亦反是矣吏之私者則刑
<pb:KR4d0042_WYG_018-8a>
可速也法¶之私者雖聖人因之末如之何矣此賢者所
以日削¶教法所以不競也惟觧而更張之乃為邦之盛
節也¶
　　　安民策第四<md:KR4d0042_SBCK_020-88a>¶天之生人有耳焉則聲入之矣有目焉則色居之矣¶有
鼻焉則臭昏之矣有口焉則味壅之矣耳之好聲¶無窮
金石不足以聽也目之好色無窮黼黻不足以¶觀也鼻
之好臭無窮鬱鬯非佳氣也口之好味無窮¶太牢非盛
<pb:KR4d0042_WYG_018-8b>
饌也苟不節以制度則匹夫擬萬乗之富¶或未足以厭
其心也故周禮大司徒之職施十有二¶教其九曰以度
教節則民知足謂以法度教民使知¶尊卑之節則民之
所用雖少自知以為足也又以保¶息六安萬民其六曰
同衣服謂民雖有富者衣服不¶得異皆深衣而巳則貧
者安也自周綱觧結禮樂崩<md:KR4d0042_SBCK_020-88b>¶壊商賈大者衣必文采食
必粱肉因其富厚交通王¶侯力過吏勢以利相傾千里
㳺敖冠盖相望乗堅策¶肥履絲曵縞兼并豪黨之徒以
<pb:KR4d0042_WYG_018-9a>
武斷於鄉曲宗室有¶土公卿大夫以下争於奢侈室廬
輿服僣於上無限¶度而貪人恣行矣凡風俗之所以薄
獄訟之所以繁¶者民貪故也惟人之飬生豈甚相逺哉
食雖豐不過¶數人之榖也衣雖厚不過數人之帛也一
夫之田五¶畆之桑亦足以自為矣然有粟腐倉而甚於
饑錢朽¶貫而甚於貧藏姦挾詐晝争夜奪如盗賊之為
者有¶由然也天下之材其大者可室也天下之寳其貴
者<md:KR4d0042_SBCK_020-89a>¶可器也天下之織其巧者可衣也天下之畜其珍者
<pb:KR4d0042_WYG_018-9b>
可食也駿可乗也良可御也鄭衛之哇可樂也燕趙¶之
美可妃也昏姻之際賔客之接䘮之有具祭之有¶品以
多為貴以奢為禮婦人婢子愚夫小兒愛樂稱¶誦習以
為俗如是雖窮天地之産安能以濟一民之¶欲哉故其
甚富而貪不可熄也以此細民亦務相師¶法或有罄一
年之蓄而費於數刻冐死亡之辟而資於¶宴好善士所
不能化齊斧所不能威其故非他耻不¶若人也如使上
下有等奢侈有制在埶則尊無列皆賤¶富不得獨文貧
<pb:KR4d0042_WYG_018-10a>
不得獨質萬金之居與下戸為伍則<md:KR4d0042_SBCK_020-89b>¶飽食之餘無所復
用庶乎亷譲可興而和平可致也¶
　　　安民策第五¶
為國者未有不欲其民富且夀矣薄稅斂所以富之¶也
而水旱乗之民亦弗可得而富也省刑罰所以夀¶之也
而癘疫奪之民亦弗可得而夀也水旱癘疫之¶來隂陽
之不和也夫陽一於復而六於乾隂生於午¶而成於亥
消息有數進退有時非猖狂妄行之物也¶無形焉盖非
<pb:KR4d0042_WYG_018-10b>
逸而動勞而止也無情焉又非與於喜¶奪於怒也然而
不以其叙者有感而應有召而來也¶洪範九疇二五事
一曰貎二曰言三曰視四曰聽五<md:KR4d0042_SBCK_020-90a>¶曰思八庶徵曰雨曰
暘曰燠曰寒曰風貎曰恭恭作¶肅肅時雨若謂君行恭
則時雨順之言曰從從作乂¶乂時暘若謂君政治則時
暘順之視曰明明作哲哲¶時燠若謂君能照哲則時暖
順之聽曰聰聰作謀謀¶時寒若謂君能謀則時寒順之
思曰睿睿作聖聖時¶風若謂君能通理則時風順之反
<pb:KR4d0042_WYG_018-11a>
是則狂恒雨若謂¶君行狂妄則恒雨順之僣恒暘若謂
君行僣差則恒¶暘順之豫恒燠若謂君行逸豫則恒煖
順之急恒寒¶若謂君行急則恒寒順之䝉恒風若謂君
行蒙暗則¶恒風順之其傳又曰貎之不恭是謂不肅惟
金沴木<md:KR4d0042_SBCK_020-90b>¶言之不從是謂不乂惟火沴金視之不明是謂
不哲¶惟水沴火乂之不聰是謂不謀惟土沴水思之不
睿¶是謂不聖惟金木水火土沴由是而言人君五事不¶
修則雨暘燠寒風不以其時水火木金土交相為沴¶水
<pb:KR4d0042_WYG_018-11b>
旱所以狎至癘疫所以放行也然而君人者不以¶身為
身以天下之身為身也不以心為心以天下之¶心為心
也如使下皆狂則上誰與肅下皆僣則上誰¶與乂下皆
豫則上誰與哲下皆急則上誰與謀下皆¶䝉則上誰與
聖故明王欲肅則去下之狂欲乂則去¶下之僣欲哲則
去下之豫欲謀則去下之急欲聖則<md:KR4d0042_SBCK_020-91a>¶去下之䝉君明臣
忠百姓親睦然後可以致和氣也¶若能自知而不能知
人能自治而不能治人愚者在¶位貪者在職以戕賊元
<pb:KR4d0042_WYG_018-12a>
元家愁戸怨靡所控告是雖¶堯為天子舜總百揆其何
以媚於上下神祗哉故去¶四㓙舉十六相所以為大功
也夫郡守縣令吾民之¶司命也漢孝宣與良二千石共
治顯宗謂出宰百里¶苟非其人則民受其殃豈徒語哉
惟聰明睿智益垂¶意於任官則烖害可消而富夀在矣¶
　　　安民策第六¶
民之所從非從君也從其令也君之所守非守國也<md:KR4d0042_SBCK_020-91b>¶守
其令也君端冕乎奥阼之位而民被堅執鋭履膓¶渉血
<pb:KR4d0042_WYG_018-12b>
赴死萬里者令使之也君夙駕乎囿㳺之中而¶民居處
笑語如不知者令不及故也是民從令非從¶君也封疆
有固山川有險人猶踰之比閭小吏執三¶尺之法則老
姦大豪無敢違者是君守國不如守令¶也君以令用民
民以令事君令之所取民亦取之令¶之所去民亦去之
故令可一而不可變也是萬物之¶四時也天之於物也
春夏以出秋冬以内兹四時之¶常也如使柔風既扇疾
雷既奮植者向榮動者起蟄¶而革之以沈隂亂之以繁
<pb:KR4d0042_WYG_018-13a>
霜則勾萌者傷而蠉蝡者<md:KR4d0042_SBCK_020-92a>¶死矣唯其鈍而晩出者相賀
得計也至秋冬則亦然¶是則勾芒再至而品物不以為
春黄落在兹而智者¶不以為秋也是故令之於民也與
其出而中廢不若¶勿出之愈也善人見勸而莫肯進懼
其令變而不必¶賞也惡人見禁而莫肯改幸其令變而
不必罰也朝¶一命焉夕一命焉羣吏奉承之不暇愚民
惶惑而失¶圖出令如此不若勿出之愈也先王慎乃出
令¶謂審之於内而後行之於外也其不可乎雖稷契之¶言
<pb:KR4d0042_WYG_018-13b>
臯陶之謨不宜於時不足試也其可乎雖士傳言¶焉庻
人謗焉志之先定不足疑也夫民可與樂成難<md:KR4d0042_SBCK_020-92b>¶與慮始
昔子産治鄭其始也民疾之曰孰殺子産吾¶其與之及
其乆也民愛之曰子産而死誰其嗣之載¶使子産聞謗
遽改小國之政將何如哉洪範曰庻民¶惟星星有好風星
有好雨日月之行則有冬有夏月¶之從星則以風雨謂
衆民所好不同而君臣政治各¶有常法不可失政教之
常以從民欲也何者善人少¶而惡人多也¶明明后誠能
<pb:KR4d0042_WYG_018-14a>
謹令之所以出則羣心洗濯知所適從¶矣¶
　　　安民策第七<md:KR4d0042_SBCK_020-93a>¶君者親也民者子也吏者其乳保也親不能自育其¶子
育之者乳保也君不能自治其民治之者官吏也¶赤子
之在襁褓知有乳不知有母也細民之在田野¶知有吏
不知有君也乳之不才則飢之渇之驚之癎¶之親雖慈
不能幸其子以生也吏之不才則窮之役¶之殺之害之
君雖仁不能幸其民以安也然乳保之¶任不離帷房之
<pb:KR4d0042_WYG_018-14b>
間親之卧起可以接也官吏之職必¶逺畿疆之外君之
視聽無由及也是故置吏不可不¶慎也竊思今之所謂
良吏者多不得其𠂻焉不思古¶道不觀人情各是其所
是非其所非而巳其務近名<md:KR4d0042_SBCK_020-93b>¶者則曰政必以猛其務隂
徳者則曰政必以寛其務¶自異者則曰前之政猛矣我
必以寛前之政寛矣我¶必以猛其務自守者則曰何必
以猛何必以寛斷諸¶法而已矣是皆一方之論也政必
以猛乎其如善人¶何多其逮捕峻其推鞫苛察則謂之
<pb:KR4d0042_WYG_018-15a>
智深文則謂之¶公火之炎矣無間玉石霜之隕矣孰分
蘭蕙仁者之¶愛果如是哉政必以寛乎其如惡人何弛
其囚繫輕¶其撻戮以容姦為大度以緩令為識體鴟梟
鳴樹而¶弗忍言弋射虎豹食人而弗忍慮機陷義者之
斷果¶如是哉政必改前乎則前人之猛治者皆惡人也
我<md:KR4d0042_SBCK_020-94a>¶改以寛孰謂可哉前人之寛治者皆善人也我改以¶
猛孰謂可哉政必以法乎則法輕而情重者何以威¶之
哉法重而情輕者何以恩之哉是故近名者刻薄¶之人
<pb:KR4d0042_WYG_018-15b>
也隂徳者柔邪之人也自異者詭激之人也自¶守者畏
愞之人也皆不足以知治體矣仲尼曰寛以¶濟猛猛以
濟寛政是以和盖言寛猛不可偏任也失¶之於寛則濟
以猛失之於猛則濟以寛寛猛並行然¶後為治也何謂
寛猛並行哉於善則寛而於惡則猛¶也臯陶曰宥過無
大刑故無小過雖大而宥其寛也¶故雖小而刑其猛也
明主誠宜處寛猛之用以命羣<md:KR4d0042_SBCK_020-94b>¶吏謹察其所為而廢興
之則治道一致而百姓阜康矣
<pb:KR4d0042_WYG_018-16a>
　　　安民策第八¶
赦者所以恤其民也贖者所以優其臣也民之無狀¶自
䧟罪辜或銜刀於市或刻其肌膚蚤刑暮犯纒綿¶弗絶
繞以叢棘被以五木託身獄吏畢命螻蟻聖人¶傷焉此
赦之所以作也羣公卿士盡瘁爾職以身從¶君以家徇
國而子姪有過或麗於法撻之戮之同夫¶甿𨽻則耻及
其門憂及其親聖人傷焉此贖之所以¶起也是則惻隠
之至念功之著而儒先之論未有言¶其可者何也所利
<pb:KR4d0042_WYG_018-16b>
寡而所害衆也竊迹古先哲王之<md:KR4d0042_SBCK_020-95a>¶制刑法非期殺人乃以
生人也非欲作威乃以作福¶也夫物生有類類則有羣
羣則相争争則相害是以¶强者脅弱衆者暴寡智者詐
愚勇者苦怯或則以殺¶或則以傷不有王者作人之相
食且盡矣故先王立¶禮則天之明因地之性刑罰威獄
以類天之震曜殺¶戮也温慈恵和以效天之生殖長育
也大刑用甲兵¶其次用斧鉞中刑用刀鋸其次用鑚鑿
薄刑用鞭扑¶大者陳諸原野小者致之市朝殺人者死
<pb:KR4d0042_WYG_018-17a>
然後人莫¶敢殺傷人者刑然後人莫敢傷弱寡愚怯之
民有所¶頼矣故曰鞭扑不可弛於家刑罰不可廢於國
征伐<md:KR4d0042_SBCK_020-95b>¶不可偃於天下也若曰有赦焉有贖焉是皆仁者
之¶過也昔王符有言曰賊良民之甚者莫大於數赦贖¶
赦贖數則惡人昌而善人傷矣其論甚詳前哲稱之¶然
今日之事又甚於古且國之大祀皆有期日天下¶所與
知也必以是時而赦是啓人以惡也挾其姦邪¶以逞其
欲脱身而行避吏幽逺天波一洒復為編戸¶者所至而
<pb:KR4d0042_WYG_018-17b>
見也何百神受職之年有椎埋為姦之弊¶商旅或不敢
越疆孤嫠或不敢出戸此㝠㝠之民無¶告之甚也又衣
冠子孫負勢馳騁禽虜下戸貪暴無¶厭已之贖金無窮
而人之肌肉有盡孰能以敲扑之<md:KR4d0042_SBCK_020-96a>¶苦易銖兩之罰哉此
又㝠㝠之民無告之甚也與其¶赦之曷若使畏而不犯
與其贖之曷若使耻而不為¶幸赦而姦卒以不悛人鬼
以怒死亡以亟非所以恤¶之也幸贖而惡終以不悔辱
其祖考堕其門閥非所¶以優之也文中子曰無赦之國
<pb:KR4d0042_WYG_018-18a>
其刑必平兹諸葛亮¶所以治蜀也古者公族其有死罪
則磬於甸人其刑¶罪則纎剸亦告於甸人獄成有司讞
於公公三宥之¶不對走出致刑於甸人故曰公族之罪
雖親不以犯¶有司正術也所以體百姓也公族尚然况
其下者乎¶儻留神明以義割㤙示天下以大公則萬世
永頼矣<md:KR4d0042_SBCK_020-96b>¶　　　安民策第九¶
先王之道取於民有制計口發財曰賦収其田入曰¶税
<pb:KR4d0042_WYG_018-18b>
賦共車馬兵甲士徒之役充實府庫賜予之用稅¶給郊
社宗廟百神之祀天子奉飬百官禄食庶事之¶費諸侯
亦什一而税大國貢半於天子次國三之一¶小國四之
一皆市取其州美物每嵗貢之故太宰以¶九貢致邦國
之用一曰祀貢謂荆州包茅之屬也二¶曰嬪貢謂青州
之絲枲也三曰器貢謂梁州之銀鐵¶徐州之磬荆州之
丹兖州之漆也四曰幣貢謂雍州¶之璆琳梁州之熊羆
狐狸徐州之纎縞也五曰財貢<md:KR4d0042_SBCK_020-97a>¶謂荆州之杶幹栝栢楊
<pb:KR4d0042_WYG_018-19a>
州之篠簜也六曰貨貢謂揚¶州之金貝荆州之大龜也
七曰服貢謂豫州之絺紵¶也八曰斿貢謂徐州之珠荆
州之璣雍州之琅玕也¶九曰物貢謂徐州之魚青州之
鹽揚州之橘柚也地¶之所生各有其宜貢之所入各有
其常地宜則物得¶其性靡不可用也貢常則人知其期
靡不必有也益¶於國而無損於民兹先王之所以冐天
下也地不以¶宜則物不美物不美而責之可用非市於
他邦不足¶以用也貢不以常則人無備人無備而責之
<pb:KR4d0042_WYG_018-19b>
必有非¶買於蓄家不能以有也故取之於非其地求之
於非<md:KR4d0042_SBCK_020-97b>¶其常皆農人之病而商賈之利也管子曰嵗有凶
穣¶故榖有貴賤令有緩急則物有輕重人君不理則蓄¶賈
游於市乗人之不給百倍其本矣謂上令急於求¶是物
則重緩於求是物則輕賈人務蓄積而須上令¶之所急
求盖有百倍之息也况乎師興之際事出多¶塗昨求今
備猶以為晩市於他邦則民之常産納諸¶商人之槖買
於蓄家則嵗之常用抔諸賈豎之手饑¶寒之憂不逺而
<pb:KR4d0042_WYG_018-20a>
至矣竊惟仁人在上豈欲剿吾民哉¶以國無素蓄故也
物無素蓄則事至而求事至而求¶則不得其常矣不得
其常則懼乎一方不能給也故<md:KR4d0042_SBCK_020-98a>¶均之列郡均之列郡則
不以其地矣古人有言曰旱¶則資車水則資舟物理然
也夫能以不用為用不急¶為急物皆有備則國不憂而
民不勞矣¶
　　　安民策第十¶
前志有之王法必本於農嗟乎衣食之急生人之大¶患
<pb:KR4d0042_WYG_018-20b>
也仁君善吏所宜孳孳也昔周公遭變陳后稷先¶公風
化之所由致王業之艱難者七月之詩是也其¶一章曰
一之日&KR1370;發二之日栗烈無衣無褐何以卒¶嵗此言寒
氣至矣人之貴者無衣賤者無褐何以終¶嵗乎三之日
于耜四之日舉趾同我婦子饁彼南畆<md:KR4d0042_SBCK_020-98b>¶田畯至喜此言
夏正之月始修耒耜其二月舉足而¶耕耕者之婦子俱
以饟耒至於南畆其見田大夫又¶為設酒食焉言勸其
事又愛其吏也其三章則春日¶既温倉庚既鳴可蠺之
<pb:KR4d0042_WYG_018-21a>
候女則遵墻下之徑而求柔¶桑又感事苦而有與公子
同歸之志也其三章則鵙¶鳴將寒絲事畢而麻事起又
染采以為祭服也其四¶章則取狐貉為裘以助女功既
而君臣及民因習兵¶俱出田也其五章則穹窒熏䑕塞
向墐戸以避寒氣¶而居之也其六章則穫稻為酒以助
飬老之具又以¶瓜瓠麻實乾荼之菜惡木之薪以助男
飬農夫也其<md:KR4d0042_SBCK_020-99a>¶七章則築塲圃納禾稼野功既畢入治宫
中之事晝¶取茅夜索綯且治野廬之屋而祈來年百榖
<pb:KR4d0042_WYG_018-21b>
於公社¶也其八章則藏氷以備暑國君間於正事而饗
羣臣¶正齒位也是聖人為邦使民男女相助以業衣食
田¶官臨視與在隴畆叙其傷悲時其嫁娶果菜必備室¶
廬必葺憂思勤苦如此之至因其閒暇然後講武事¶飬
耆老饗羣臣正齒位禮義以興王業以成豳有雅¶頌不
其至哉今天下之廣生民之庻天子坐乎法宫¶之中責
成於諸吏之近民者果盡得人耶狃富貴者¶以田野為
鄙事嗜儒雅者以離俗為清賢姦贓庸闇<md:KR4d0042_SBCK_020-99b>¶復甚於此纎
<pb:KR4d0042_WYG_018-22a>
悉之談何自入哉或獄訟不决經年逮捕¶或功役繁興
連頭驅掠閭里之内煩費百端奪其農¶耕亂其蠺織徃
徃而是也此其無故事有可假法有¶可誣也誠申命四
方以吏課為後以農政為急勸農¶之官交舉其職時行
屬縣問民疾苦土田墾闢稼穡¶蕃滋百姓樂業而無寃
人則書以為功反是則劾以¶為罪或幾乎農時不違而
頌聲可作也¶
　
<pb:KR4d0042_WYG_018-22b>
　
　
　
　
　
　
　
　旴江集巻十八
<md:KR4d0042_SBCK_020-100a>¶
<pb:KR4d0042_WYG_019-1a>
欽定四庫全書
　旴江集巻十九¶　　　　　宋　李覯　撰
　　　平土書¶
　生民之道食為大有國者未始不聞此論也顧罕¶知
　其本焉不知其本而求其末雖盡智力弗可為¶巳是
　故土地本也耕穫末也無地而責之耕猶徒¶手而使
　戰也法制不立土田不均富者日長貧者¶日削雖有
　耒耜糓不可得而食也食不足心不常¶雖有禮義民
<pb:KR4d0042_WYG_019-1b>
　不可得而教也堯舜復起末如之何¶矣故平土之法
　聖人先之夏商以前其傳太簡備¶而明者莫如周制
　自秦用商鞅廢井田開阡陌迄<md:KR4d0042_SBCK_020-100b>¶今數千百年學者因
　循鮮能道平土之謂雖道之¶猶鹵莽未見其詳於戯
　古之行王政必自此始儒¶有欲談三王可不盡心哉
　抑焉知其不復用也於¶是本諸經該諸傳記條而辯
　之云¶
一曰按周禮大司徒職曰以土圭之法測土深正日景
<pb:KR4d0042_WYG_019-2a>
以求地中日至之景尺有五寸謂之地中乃建王國¶焉
制其畿方千里而封樹之此王畿廣輪之數也¶
二曰按司馬法曰王國百里為郊二百里為州三百¶里
為野四百里為縣五百里為都又按周禮載師職¶曰以
㕓里任國中之地以場圃任園地以宅田士田<md:KR4d0042_SBCK_020-101a>¶賈田任
近郊之地以官田牛田賞田牧田任逺郊之¶地以公邑
之田任甸地以家邑之田任稍地以小都¶之田任縣地
大都之田任畺地杜子春以五十里為¶近郊百里為逺
<pb:KR4d0042_WYG_019-2b>
郊鄭康成以二百里為甸地三百里¶為稍地四百里為
縣地五百里為畺地(鄭注不甚詳明其意然也¶先儒皆/同周禮亦謂五百為都其曰甸稍)
(縣都者/是也)此王國逺近之别也然¶司馬法與周禮其言頗
異意者文王在岐作司馬法¶及周公攝天子位從而增
損之以為周禮乎今本周¶禮為定(下意/倣此)¶
三曰按大司徒職曰令五家為比使之相保五比為<md:KR4d0042_SBCK_020-101b>¶閭
使之相受四閭為族使之相𦵏五族為黨使之相¶救五
黨為州使之相賙五州為鄉使之相賔又按遂¶人職曰
<pb:KR4d0042_WYG_019-3a>
五家為鄰五鄰為里四里為鄼五鄼為鄙五¶鄙為縣五
縣為遂皆有地域而溝樹之鄭司農云百¶里内為六鄉
外為六遂康成謂異其名者示相變耳¶今據百里内近
郊逺郊之地也近郊逺郊既為六鄉¶其餘又以為場圃
宅田士田賈田官田牛田賞田牧¶田也(場圃任園地郊/甸皆冇之今獨)
(於郊言/者畧也)百里外甸地也甸地既¶為六遂其餘又以為公
邑之田也司農云賞田者賞¶賜之田也康成謂圃樹果
蓏之屬季秋於中為場樊<md:KR4d0042_SBCK_020-102a>¶圃謂之園宅田致仕者之家
<pb:KR4d0042_WYG_019-3b>
所受田也士田仕者亦¶受田所謂圭田也賈田在市賈
人其家所受田也官¶田庶人在官者其家所受田也牛
田牧田畜牧者之¶家所受田也公邑謂六遂餘地天子
使大夫治之自¶此以外皆然二百里三百里其上大夫
如州長四百¶里五百里其下大夫如縣正是以或謂二
百里為州¶四百里為縣遂人亦監焉家邑大夫之采地
小都卿¶之采地大都公之采地王子弟所食邑也(王子/弟所)
(食邑亦三¶等母弟及王之庶子與公同食地在畺稍疏/者與卿同食地在縣又疏者與大夫同食地在稍故在)
<pb:KR4d0042_WYG_019-4a>
(下別¶言王子/弟所食邑也)然則稍地為家邑縣地為小都畺地為大<md:KR4d0042_SBCK_020-102b>¶都其餘亦皆以為公邑也此任地之異也¶
四曰按司馬法曰六尺為歩(謂方六尺也歩為/方一尺者三十六)歩百¶為
畮畮百為夫夫三為屋屋三為井井十為通通十¶為成
成十為終終十為同同方百里又按周禮小司¶徒職曰
九夫為井四井為邑四邑為丘四丘為甸四¶甸為縣四
縣為都康成曰此謂造都鄙也采地制井¶田異於鄉遂
九夫為井方一里四井為邑方二里四¶邑為丘方四里
<pb:KR4d0042_WYG_019-4b>
四丘為甸方八里旁加一里則方十¶里為一成四甸為
縣方二十里(其實四/成也)四縣為都方¶四十里四都方八十
里旁加十里乃得方百里為一<md:KR4d0042_SBCK_020-103a>¶同也又按匠人職曰一
耦之伐廣尺深尺謂之&KR0850;田¶首倍之廣二尺深二尺謂
之遂九夫為井井間廣四¶尺深四尺謂之溝方十里為
成成間廣八尺深八尺¶謂之洫方百里為同同間廣二
尋深二仞謂之澮康¶成謂井里之制小司徒經之匠人
為之溝洫相包乃¶成耳又按遂人職曰夫間有遂遂上
<pb:KR4d0042_WYG_019-5a>
有徑十夫有溝¶溝上有畛百夫冇洫洫上有涂千夫有
澮澮上有道¶萬夫有川川上有路以達于畿康成謂十
夫二鄰之¶田百夫一鄼之田千夫二鄙之田萬夫四縣
之田由¶斯而言是六遂之地所有田也舉六遂則六鄉
自明<md:KR4d0042_SBCK_020-103b>¶矣此制田之例也然司馬法又與周禮之言有異
司¶馬法有歩畮夫屋井周禮如之但不别為屋耳司馬¶
法十井為通十通為成周禮則四井為邑四邑為丘¶四
丘為甸一甸旁加一里為成司馬法十成為終十¶終為
<pb:KR4d0042_WYG_019-5b>
同周禮則四成為縣四縣為都四都旁加十里¶為同又
司馬法止為一制無逺近之殊周禮則三百¶里以外都
鄙為井田(鄭云都鄙王子弟公卿大夫/采地其界曰都鄙所居也)二¶百里以内鄉
遂為十夫百夫千夫萬夫則是殊制矣¶今亦本周禮為
定¶
五曰按康成注葢依王制凡地除山陵林麓川澤溝<md:KR4d0042_SBCK_020-104a>¶瀆
城郭宫室涂巷三分去一其餘以為田覯謂王制¶之云
抑未為得康成取之良誤矣夫山川之廣狹自¶非目見
<pb:KR4d0042_WYG_019-6a>
不可以億度者也地埶或數百里平易無山¶川者或聫
屬有之城郭涂巷之類又不得知其多少¶載使山川之
廣城郭涂巷之多則三分地或不止占¶一分也山川之
狹城郭涂巷之少則三分地或不能¶占一分矣以是而
云三分去一未知何從得之也今¶覯所計秪除王城及
五溝五涂有成數可見者裁去¶之自餘悉以平地例為
田其中所有山川城郭等占¶廢令執事者自依所占丈
尺裁去之定法之始不宜<md:KR4d0042_SBCK_020-104b>¶豫言也且經所謂方十里為
<pb:KR4d0042_WYG_019-6b>
成方百里為同亦皆以¶平地例制之耳未嘗言有外物
占其間也推此以往¶他可知矣¶
六曰按匠人職遂廣二尺深二尺溝廣四尺深四尺¶洫
廣八尺深八尺澮廣二尋(八尺曰尋鄭/注重屋義然)深二仞而¶遂人
職遂溝洫澮川皆無尺數康成謂遂溝洫澮皆¶所以通
水於川也遂廣深各二尺溝倍之洫倍溝澮¶廣二尋深
二仞以南畮圗之則遂從溝横洫從澮横¶九澮而川周
其外焉其尺數皆依匠人是則經之互¶文明矣而川之
<pb:KR4d0042_WYG_019-7a>
廣深康成不解賈釋云此川亦人造<md:KR4d0042_SBCK_020-105a>¶雖無丈尺之數葢
亦倍澮耳是則川廣四尋深四仞¶也又遂人職遂上有
徑溝上有畛洫上有涂澮上有¶道川上有路康成謂徑
畛涂道路皆所以通車徒於¶國都也徑容牛馬畛容大
車涂容乘車一軌(八尺曰軌鄭/注¶經涂義然)道容二軌路容三軌覯
謂涂容乘車一軌廣八¶尺也然則畛四尺徑二尺明矣(鄭/云)
(徑容牛馬畛容大車謂容大車一軌¶廣六尺然皆無文/可據以意言之耳既以涂依洫廣道依澮廣則徑畛自)
(可依遂溝二/尺四尺也)而¶匠人職遂溝洫澮康成云遂上亦有徑
<pb:KR4d0042_WYG_019-7b>
覯謂既以互¶文觀之則溝上亦有畛洫上亦有涂澮上
亦有道也¶其尺數亦如之矣然此五溝五涂所占不寡
而康成<md:KR4d0042_SBCK_020-105b>¶之注止以萬夫為方三十三里少半里一甸為
方八¶里旁加一里為一成絶不言溝涂所占若以溝瀆
涂¶巷巳在三分去一之數則此五溝五涂者本經緯於¶
田間固不別在一處苟田在於此而溝在於彼則云¶巳
在三分去一之數可也今田與溝混在一處則萬¶夫不
得止方三十三里少半里一甸不止方八里也¶若以溝
<pb:KR4d0042_WYG_019-8a>
涂不别出秪就減夫田為之則名為授田百¶畮而又以
溝涂占之非所以損上益下之義也且遂¶徑至小而川
路至大臨遂徑者則所減甚少臨川路¶者則所減甚多
名曰平土其實不平至矣是豈聖人<md:KR4d0042_SBCK_020-106a>¶之意乎今覯悉計出
之見於後然萬夫則於舊三十¶三里少半里之外有所
増占一甸則雖於舊八里之¶外亦有所増占其如有旁
加一里因就用之固猶不¶出一成之内其要皆在以官
地為溝涂不害民田而¶已耳抑又鄉遂之地一統於公
<pb:KR4d0042_WYG_019-8b>
故三十三里少半里¶之外可以増占都鄙受封各有里
數故一成之外不¶可别求雖封邑不止于一成然自一
成為之始則其¶餘方免不足也¶
七曰按萬夫舊方三十三里少半里(凡數三分有/一為少半)則¶是
三十三里一百歩也(三百歩/為一里)萬夫之間自東至西<md:KR4d0042_SBCK_020-106b>¶九十
遂九十徑遂廣二尺徑廣二尺則六十歩也(此歩¶直謂/廣六尺不)
(言方也後/以意察之)九洫九涂洫廣八尺涂廣八尺則¶二十四歩
也兩旁二川三路川廣四尋為三十二尺¶路廣三軌為
<pb:KR4d0042_WYG_019-9a>
二十四尺則一十八歩有四尺也東西¶計増一百二歩
有四尺自南至北九十溝九十畛溝¶廣四尺畛廣四尺
則一百二十歩也九澮九道澮廣¶二尋為一十六尺道
廣二軌為一十六尺則四十八¶歩也兩旁二川二路(其/廣)
(同/之)則一十八歩有四尺也南¶北計増一百八十六歩有
四尺　東西増一百二歩¶有四尺并舊三十三里一百
歩通計三十三里二百<md:KR4d0042_SBCK_020-107a>¶二歩有四尺　南北増一百八
十六歩有四尺并舊¶三十三里一百歩通計三十三里
<pb:KR4d0042_WYG_019-9b>
二百八十六歩有¶四尺　又以所増之地拆之為夫(以/舊)
(方三十三里一百歩歸為/萬夫¶外所増者并筭之)則東西所増從一百二歩有
四尺横三十¶三里一百歩求歩得一百二萬歩其竒以
為尺則得¶二十四萬尺南北所増從一百八十六歩有
四尺横¶三十三里二百二歩有四尺求歩得一百八十
七萬¶八千九百七十二歩其竒以為尺則得二十四萬
六¶千九百二十八尺積尺得四十八萬六千九百二十¶
八尺歸之為歩又為一萬三千五百二十五歩二十<md:KR4d0042_SBCK_020-107b>¶八
<pb:KR4d0042_WYG_019-10a>
尺(此以三十六尺/為方一歩也)積歩得二百九十一萬二千四¶百九
十七歩二十八尺歩百為畮畮百為夫是為二¶百九十
一夫二十四畮九十七歩二十八尺每萬夫¶并五溝五
涂所占通計一萬二百九十一夫二十四¶畮九十七歩
二十八尺也¶
八曰按五十里為近郊以兩面合言之方百里也王¶城
當中方九里自王城四面拒于近郊之表各從四¶十五
里有半其横各百里以萬夫如舊方三十三里¶一百歩
<pb:KR4d0042_WYG_019-10b>
則面可置三萬夫今既増之則不能容適可¶置二萬夫
矣且以城之外則有野涂毎面三門固有<md:KR4d0042_SBCK_020-108a>¶三涂其埶必
當中間直出于郊則二萬夫須避而處¶兩角以每面而
視之則各有二萬夫統而論之則四¶角纔四萬夫也百
里為逺郊以兩面合言之方二百¶里也自近郊之表拒
于逺郊之表各從五十里其横¶各二百里東西二面各
可置五萬夫南北二面各可¶置三萬夫皆以地形相軋
纔足容此一十六萬夫也¶二百里為甸地以兩面合言
<pb:KR4d0042_WYG_019-11a>
之方四百里也自逺郊¶之表拒于甸地之表各從一百
里其横各四里東西¶二面各可重行置二十萬夫(外行/一十)
(一萬夫裏/行九萬夫)南北二¶面各可重行置一十六萬夫(外行九/萬夫裏)
(行七/萬夫)亦皆以地<md:KR4d0042_SBCK_020-108b>¶形相軋纔足容此七十二萬夫也(其餘/皆不)
(方正不可為萬夫/之川其¶數見於後)¶
九曰按近郊之内方百里為方一里者萬凡里九夫¶則
九萬夫也除王城九里為方一里者八十一是為¶七百
二十九夫其餘方一里者九千九百一十九為¶八萬九
<pb:KR4d0042_WYG_019-11b>
千二百七十一夫四角置四萬夫之田每萬¶夫并五溝
五涂所占共一萬二百九十一夫二十四¶畮九十七歩
二十八尺四段通計四萬一千一百六¶十四夫九十九
畮九十一歩有四尺外猶有四萬八¶千一百六夫有八
歩三十二尺(此地不方正不可/為萬夫之川也)<md:KR4d0042_SBCK_020-109a>¶十曰按逺郊之内方二百里為方一里者四萬凡里¶九
夫則三十六萬夫也除近郊之内巳占方一里者¶萬為
九萬夫則此逺郊方一里者三萬為二十七萬¶夫四面
<pb:KR4d0042_WYG_019-12a>
置一十六萬夫之田每萬夫并五溝五涂所¶占共一萬
二百九十一夫二十四畮九十七歩二十¶八尺十六段
通計一十六萬四千六百五十九夫九¶十九畮六十四
歩一十六尺　東面一行五萬夫前¶筭每萬夫各有川
路四周其外葢如近郊四萬夫在¶四角不相接者也今
此五萬夫成列則其間當省四¶川四路(謂自西/而東者)凡一川
一路南北之廣几歩二尺東<md:KR4d0042_SBCK_020-109b>¶西之長三十三里二百二
歩有四尺求歩得九萬九¶百一十八歩其竒以為尺則
<pb:KR4d0042_WYG_019-12b>
得一十二萬一千四百¶四十八尺歸之於歩又為三千
三百七十三歩二十¶尺積歩得九萬四千二百九十一
歩二十尺歩百為¶畮畮百為夫是為九夫四十二畮九
十一歩二十尺¶此五萬夫之間所省四川四路共省三
十七夫七十¶一畮六十六歩有八尺西面亦如之　南
面一行三¶萬夫其間當省二川二路(謂自北/而南者)凡一川一
路東西¶之廣九歩二尺南北之長三十三里二百八十
六歩¶有四尺求歩得九萬一千六百七十四歩其竒以
<pb:KR4d0042_WYG_019-13a>
為<md:KR4d0042_SBCK_020-110a>¶尺則得一十二萬二千四百五十六尺歸之於歩又¶
為三千四百有一歩二十尺積歩得九萬五千七十¶五
歩二十尺歩百為畮畮百為夫是為九夫五十畮¶七十
五歩二十尺此三萬夫之間所省二川二路共¶省一十
九夫有一畮五十一歩四尺北面亦如之¶　四面共省
一百一十三夫四十六畮三十四歩二十¶四尺卻於上
十六段一十六萬四千六百五十九夫¶九十九畮六十
四歩一十六尺之内除此一百一十¶三夫四十六畮三
<pb:KR4d0042_WYG_019-13b>
十四歩二十四尺外猶占一十六¶萬四千五百四十六
夫五十三畮二十九歩二十八<md:KR4d0042_SBCK_020-110b>¶尺　逺郊二十七萬夫
除此十六段占一十六萬四¶千五百四十六夫五十三
畮二十九歩二十八尺外¶猶占二十萬五千四百五十
三夫四十六畮七十歩¶有八尺(此地亦不方正不/可為萬夫之川也)¶
十一曰按甸地之内方四百里為方一里者一十六¶萬
凡里九夫則一百四十四萬夫也除逺郊之内已¶占方
一里者四萬為三十六萬夫則此甸地方一里¶者一十
<pb:KR4d0042_WYG_019-14a>
二萬為一百八萬夫四面置重行七十二萬¶夫之田每
萬夫并五溝五涂所占共一萬二百九十¶一夫二十四
畮九十七歩二十八尺七十二段通計<md:KR4d0042_SBCK_020-111a>¶七十四萬九百
六十九夫九十八畮四十歩　東面¶外行一十一萬夫
其間省十川十路每一川一路計¶九夫四十二畮九十
一歩三十尺共省九十四夫二¶十九畮一十五歩二十
尺　東面裏行九萬夫其間¶省八川八路共省七十五
夫四十三畮三十二歩一¶十六尺　上兩行中間又省
<pb:KR4d0042_WYG_019-14b>
一横川一横路(謂自北而南/横¶亘九萬夫)前筭每萬夫南北廣三十
三里二百八十六歩¶有四尺九萬夫南北共廣三百五
里一百八十歩今¶以其間先巳既省八川八路每一川
一路南北廣九¶歩二尺八川八路共巳省七十四歩有
四尺九萬夫<md:KR4d0042_SBCK_020-111b>¶猶廣三百五里一百五歩有二尺則此川
路横三百¶五里一百五歩有二尺從九歩有二尺求歩
得八十¶二萬四千四百四十五歩其竒以為尺則得一
百九¶萬九千三百七十二尺歸之於歩又為三萬五百
<pb:KR4d0042_WYG_019-15a>
三¶十八歩有四尺積歩得八十五萬四千九百八十三¶
歩有四尺歩百為畮畮百為夫則此一横川一横路¶所
省八十五夫四十九畮八十三歩有四尺凡東面¶兩行
二十段之間省十八川十八路及一横川一横¶路共省
二百五十五夫二十二畮三十一尺有四步¶西面亦如
之　南面外行九萬夫其間省八川八路<md:KR4d0042_SBCK_020-112b>¶每一川一路
計九夫五十畮七十五歩二十尺共省¶七十六夫有六
畮四歩一十六尺　南面裏行七萬¶夫其間省六川六
<pb:KR4d0042_WYG_019-15b>
路共省五十七夫有四畮五十三¶歩一十二尺　上兩
行中間又省一横川一横路(謂自¶西而東/横亘七萬夫)前筭每萬夫
東西廣三十三里二百二歩¶有四尺七萬夫東西共廣
二百三十五里二百一十¶八歩有四尺今以其間先槩
省六川六路每一川一¶路東西廣九歩二尺六川六路
共巳省五十六歩七¶萬夫猶廣二百三十五里一百六
十二歩有四尺則¶此川路横二百三十五里一百六十
二歩有四尺從<md:KR4d0042_SBCK_020-113a>¶九歩有二尺求歩得六十三萬五千九
<pb:KR4d0042_WYG_019-16a>
百五十八步¶其竒以為尺則得八十四萬八千一百
六十八尺歸¶之於歩又為三萬三千五百六十歩有八
尺積歩得¶六十五萬九千五百一十八歩有八尺歩百
為畮畮¶百為夫則此一横川一横路所省六十五夫九
十五¶畮一十八歩有八尺凡南面兩行一十六段之間
省¶十四川十四路及一横川一横路共省一百九十九¶
夫有五畮七十六歩北面亦如之　四面共省九百¶八
夫五十六畮一十四歩有八尺卻於上七十二段¶七十
<pb:KR4d0042_WYG_019-16b>
四萬九百六十九夫九十八畮四十歩之内除<md:KR4d0042_SBCK_020-113b>¶此九百
八夫五十六畮一十四歩有八尺外猶占七¶十四萬有
六十一夫四十二畮二十五歩二十八尺¶　甸地一百
八萬夫除此七十二段占七十四萬有¶六十一夫四十
二畮二十五歩二十八尺外猶有三¶十三萬九千九百
三十八夫五十七畮七十四歩有¶八尺(此地亦不方正/不可為萬夫之)
(川/也)是鄉遂之田制備矣¶
十二曰按一甸舊方八里旁加一里為成成方十里¶也
<pb:KR4d0042_WYG_019-17a>
一甸之田方八里中有六十四井自東至西八井¶也井
有九夫自東至西三夫也三夫之間則有二遂¶二徑(遂/廣)
(二尺徑/亦二尺)八井則有十六遂十六徑八井之間<md:KR4d0042_SBCK_020-114a>¶及兩旁則
有九溝九畛(溝廣四尺/畛亦四尺)遂徑溝畛共増二¶十二歩有四
尺(南北亦如之凡此井田為溝洫異於鄉遂萬夫此每/夫之四面從横皆為¶遂井之四面從横皆為溝以至)
(於邑丘甸不復別為限隔旁加為成乃為洫焉成之四/面從横皆為洫以¶至於縣都亦不復别為限隔四都旁)
(加為同乃為/澮周其外焉)十里之中既取八里¶二十二歩有四尺以
為一甸之田及遂徑溝畛外止¶有一里二百七十七歩
<pb:KR4d0042_WYG_019-17b>
有二尺每面分得二百八十¶八歩有四尺乃以二百歩
為二夫之田(從二/夫也)二夫之¶間及其外又以一歩二尺為
二遂二徑則計二百一¶歩二尺矣其餘更有八十七歩
二尺成之每面又為¶一洫一涂(洫廣八尺/涂亦八尺)然多是兩成
相接平分之則此<md:KR4d0042_SBCK_020-114b>¶面占一歩二尺以八十七歩二尺又
除此一歩二尺¶餘止有八十六歩矣今以二夫之田為
二行(前以二百歩/為¶二夫者也)又以八十六歩為一行(共三/行也)四面每
面内第一¶行横列二十四夫四角又四夫共一百夫每
<pb:KR4d0042_WYG_019-18a>
面第二¶行二十六夫四角又四夫共一百八夫第三行
不成¶夫者以畮言之四面每面横一百歩從八十六歩
者¶二十八段共一百一十二段每段為方一歩者八千¶
六百是為八十六畮四角每角方八十六歩者一段¶共
四段每段為方一歩者七千三百九十六是為七¶十三
畮九十六歩積畮得九千九百二十七畮八十<md:KR4d0042_SBCK_020-115a>¶四歩(每/段)
(巳有遂徑溝畛間/之不復計為夫矣)一成之中除一甸之田及¶遂徑溝畛
洫涂所占外旁加更得田二百八夫其不¶成夫者又得
<pb:KR4d0042_WYG_019-18b>
九千九百二十七畮八十四歩(鄭云旁加一里¶謂加一/井也今此不得為井矣)
(又計成之面横百歩者二十八横八十六歩者二共横/二千九百七十二¶歩又其間為二十遂二十徑九溝九)
(畛兩旁二半洫二半涂共横二十八歩通計三千歩/凡三百歩為一¶里此横十里畧無差也四面皆然)四
成為縣(經曰四甸其/實四成也)四縣為都¶四都六十四成也方八
十里旁加十里(加一/成也)為百里¶謂之一同一同百成矣前
筭成法每一成合各為一¶洫一涂四周其外然以多是
兩成相接故平分之各¶占半洫半涂今此一同百成其
中六十四成四面皆<md:KR4d0042_SBCK_020-115b>¶有接每面各秪占半洫半涂如前
<pb:KR4d0042_WYG_019-19a>
法矣至於旁加三¶十六成則四旁三十二成各一面無
接四角四成各¶回曲兩面無接也既無接則當為全洫全
涂乎曰否¶凡一同之外當為澮與道也澮周於同道周
於澮若¶是則須變半洫半涂以為一澮一道也(半洫半/涂其廣)
(一歩二尺¶一澮一道其廣/五歩二尺然則増四歩也)三十二成各一面無接變其
一¶靣半洫半涂以為一澮一道澮道所増之地横十里¶
從四歩求歩得一萬二千内除横二十八歩從四歩¶前
是二十遂二十徑九溝九畛二半洫二半涂(皆為/從者)¶展計
<pb:KR4d0042_WYG_019-19b>
一百一十二歩外猶占一萬一千八百八十八<md:KR4d0042_SBCK_020-116a>¶歩歩百
為畮是為一百一十八畮八十八歩前筭一¶成之田其
不成夫者猶得九千九百二十七畮八十¶四歩今復増
此澮道所占一百一十八畮八十八歩¶外止有九千八
百八畮九十六歩　四成皆囬曲兩¶面無接變其兩面
之半洫半涂以為一澮一道　一¶面如上所計増占一
百一十八畮八十八歩　一面¶横九里二百九十六歩
(本十里也其四歩/已人右面所計矣)從四歩求¶歩得一萬一千九百八十
<pb:KR4d0042_WYG_019-20a>
四歩内除横二十六歩四¶尺從四歩前是二十遂二十
徑九溝九畛一半洫一¶半涂(一半洫一半涂已在/所刻退四歩之地矣)展計
一百四歩其竒以為<md:KR4d0042_SBCK_020-116b>¶尺則得九十六尺歸之於歩又為
二歩二十四尺通¶計一百六歩二十四尺外猶占一萬
一千八百七十¶七歩一十二尺歩百為畮是為一百一
十八畮七十¶七歩一十二尺前筭一成之田其不成夫
者猶得九¶千九百二十七畮八十四歩今復増此兩面
澮道所¶占共二百三十七畮六十五歩一十二尺外止
<pb:KR4d0042_WYG_019-20b>
有九¶千六百九十畮一十八歩二十四尺　一同百里
為¶方一里者萬凡里九夫則九萬夫也今此筭一同百¶
成成中一甸甸六十四井井九夫是為五百七十六¶夫
旁加又得二百八夫總計七百八十四夫百成則<md:KR4d0042_SBCK_020-117a>¶七萬
八千四百夫也其不成夫者於中六十四成成¶有九千
九百二十七畮八十四歩縁邉三十六成其¶三十二成
成有九千八百八畮九十六歩又四成成¶有九千六百
九十畮一十八歩二十四尺百成通計¶九十八萬八千
<pb:KR4d0042_WYG_019-21a>
二十九畮二十二歩二十四尺一切¶以夫折之則又為
九千八百八十夫二十九畮二十¶二歩二十四尺統論
之則一同之地為田八萬八千¶二百八十夫二十九畮
二十二歩二十四尺其餘盡¶以為遂徑溝畛洫涂澮道
也(以九萬夫言之則遂徑溝畛洫涂澮道所占一/¶千七百一十九夫七十畮七十七歩一十二尺)雖然
此獨以一同言之耳如<md:KR4d0042_SBCK_020-117b>¶兩同相接則又省焉别見於後
(今據稍縣都並是兩同相接無用此制然¶述法之始須/先定一同而後可議其有接無接故特先為此制也亦)
(恐山川隔破其間或有獨置一同之¶處焉耳經曰同間/謂之澮誠謂兩同間為一澮也洫以下意亦同以都鄙)
<pb:KR4d0042_WYG_019-21b>
(而形鄉遂是以前二萬/夫之間¶皆省一川也)¶
十三曰按稍地二十同其十六同各三面有接一面¶無
接(抵甸地也甸地雖有萬夫之川與之相接然其/制度不同故此稍地別為澮道若無接然也)¶其四
同各四面皆有接(在四/角也)十六同各三面有接一¶面無接
每同無接之面凡十成　中間八成每成之¶一面變其
半洫半涂以為一澮一道如前所計每成¶増占一百一
十八畮八十八歩外其不成夫之田猶<md:KR4d0042_SBCK_020-118a>¶有九千八百八
畮九十六歩　左右二成每成之一¶面變其半洫半涂
<pb:KR4d0042_WYG_019-22a>
以為一澮一道亦如前所計每成¶増占一百一十八畮
八十八歩又一面變其半洫半¶涂以為半澮半道(以囘/曲故)
(此一面又變之然與他同接故但為半澮半道半洫半/涂¶共八尺半澮半道共一十六尺然則増一歩二尺地)
(矣/)所増之地横九里二百¶九十六歩(本亦十里也其四/歩巳入右面所計)
(矣/)從一歩二尺求歩得¶二千九百九十六歩其竒以為
尺則得三萬五千九¶百五十二尺歸之於歩又為九百
九十八歩二十四¶尺積歩得三千九百九十四歩二十
四尺内除横二¶十六歩四尺從一歩二尺前是二十遂
<pb:KR4d0042_WYG_019-22b>
二十徑九溝<md:KR4d0042_SBCK_020-118b>¶九畛一半洫一半涂(一半洫一半涂已在/所刻退四歩之内矣)
展計二十¶六歩其竒以為尺則得三百四十四尺歸之
於歩又¶為九歩二十尺通計三十五歩二十尺外猶占
三千¶九百五十九歩有四尺歩百為畮是為三十九畮
五¶十九歩有四尺每成兩面増占一百五十八畮四十¶
七歩有四尺外其不成夫之田猶有九千七百六十¶九
畮三十六歩三十二尺有接之面凡二十六成¶　二十
四成處三面(每面/八成)每成之一面變其半洫半涂¶以為半
<pb:KR4d0042_WYG_019-23a>
澮半道所増之地横十里從一歩二尺求歩¶得三千歩
其竒以為尺則得三萬六千尺歸之於歩<md:KR4d0042_SBCK_020-119a>¶又為一千歩
積歩得四千歩内除横二十八歩從一¶歩二尺前是二
十遂二十徑九溝九畛二半洫二半¶涂展計二十八歩
其竒以為尺則得三百三十六尺¶歸之於歩又為九歩
一十二尺通計三十七歩一十¶二尺外猶占三千九百
六十二歩二十四尺歩百為¶畮是為三十九畮六十二
歩二十四尺每成除此澮¶道増占三十九畮六十二歩
<pb:KR4d0042_WYG_019-23b>
二十四尺外其不成夫¶之田猶有九千八百八十八畮
二十一歩一十二尺¶　二成處兩角每成之一面變其
半洫半涂以為半¶澮半道如前所計増占三十九畮六
十二歩二十四<md:KR4d0042_SBCK_020-119b>¶尺又一面亦變其半洫半涂以為半澮
半道(皆以囘曲/故又¶變之)所増之地横九里二百九十八歩四尺
(本亦十里也其一歩¶二/尺巳入右面所計矣)從一歩二尺求歩得二千九百
九十八¶歩其竒以為尺則得三萬六千有八尺歸之於
歩又¶為一千歩有八尺積歩得三千八百九十八歩有
<pb:KR4d0042_WYG_019-24a>
八¶尺内除横二十六歩四尺從一歩二尺前是二十遂¶
二十徑九溝九畛一半洫一半涂(一半洫一半涂已在/所刻退之一歩¶二尺)
(之/地)展計三十五歩二十尺(展歩尺之詳見上此後凡不/相筭而但言成數¶者葢前有)
(類者矣覆尋/之可見也)外猶占三千九百六十二歩二十¶四尺歩
百為畮是為三十九畮六十二歩二十四尺<md:KR4d0042_SBCK_020-120a>¶每成兩面
増占七十九畮二十五歩一十二尺外其¶不成夫之田
猶有九千八百四十八畮五十八歩二¶十四尺　每同
百成總計七萬八千四百夫其不成¶夫者於中六十四
<pb:KR4d0042_WYG_019-24b>
成成有九千九百二十七畮八十¶四歩縁邉三十六成
其八成成有九千八百八畮九¶十六歩其二成成有九
千七百六十九畮三十六歩¶三十二尺又二十四成成
有九千八百八十八畮二¶十一歩一十二尺又二成成
有九千八百四十八畮¶五十八歩二十四尺百成通計
九十九萬四百六畮¶四十七歩有四尺一切以夫折之
則又為九千九百<md:KR4d0042_SBCK_020-120b>¶四夫六畮四十七歩有四尺統論之
則此一同之地¶為田八萬八千三百四夫六畮四十七
<pb:KR4d0042_WYG_019-25a>
歩有四尺其¶餘盡以為遂徑溝畛洫涂澮道也(以九萬/夫言之)
(則遂徑溝畛洫涂澮¶道所占一千六百九/十五夫九十三畮五十二歩三十二尺)四同各四面
皆有接¶每同四面三十二成成之一面變其半洫半涂
以為¶半澮半道每成増占三十九畮六十二歩二十四
尺¶外其不成夫之田猶有九千八百八十八畮二十一
歩¶一十二尺　四角四成各回曲兩面變其半洫半
涂¶以為半澮半道每成増占七十九畮二十五歩一十¶
二尺外其不成夫之田猶有九千八百四十八畮五<md:KR4d0042_SBCK_020-121a>¶十
<pb:KR4d0042_WYG_019-25b>
八歩二十四尺　每同百成總計七萬八千四百夫¶其
不成夫者於中六十四成成有九千九百二十七¶畮八
十四歩縁邉三十六成其三十二成成有九千¶八百八
十八畮二十一歩一十二尺其四成成有九¶千八百四
十八畮五十八歩二十四尺百成通計九¶十九萬一千
一百九十八畮九十三歩一十二尺一¶切以夫折之則
又為九千九百一十一夫九十八畮¶九十三歩一十二
尺統論之則此一同之地為田八¶萬八千三百一十一
<pb:KR4d0042_WYG_019-26a>
夫九十八畮九十三歩一十二¶尺其餘盡以為遂徑溝
畛洫涂澮道也(以九萬夫言之則遂徑溝<md:KR4d0042_SBCK_020-121b>¶畛洫涂澮道/所占一千六百八十八夫有一畮六歩)
(二十/四尺)凡稍地二十同同九¶萬夫合計一百八十萬夫今積得
田一百七十六萬¶六千一百一十二夫九十九畮二十
七歩有四尺葢¶其餘盡以為遂徑溝畛洫涂澮道也(以/一)
(百八十萬夫言之則遂徑¶溝畛洫涂澮道所占/三萬三千八百八十七夫七十二歩三十三尺)¶
十四曰按縣地二十八同各四面皆有接其制如稍¶地
之角(角置四/同者也)二十八同同九萬夫合計二百五十¶二萬
<pb:KR4d0042_WYG_019-26b>
夫今積得田二百四十七萬二千七百三十五¶夫七十
畮一十三歩一十二尺葢其餘盡以為遂徑¶溝畛洫涂
澮道也(以二百五十二萬夫言之則遂徑溝畛洫涂澮/道所占四萬七千二<md:KR4d0042_SBCK_020-122a>¶百六十四夫二十九畮八)
(十六歩二/十四尺)¶
十五曰按畺地三十六同其三十二同各三面有接¶一
面無接其制如稍地之正(正置十六/同者也)四角四同各¶二面
有接二面無接(囘曲/故也)每同前左右兩行一十六¶成(以自/内視)
(角為/前)每成之一面變其半洫半涂以為一澮¶一道計増
<pb:KR4d0042_WYG_019-27a>
占一百一十八畮八十八歩外其不成夫¶之田猶有九
千八百八畮九十六歩　後左右兩行¶一十六成每成
之一面變其半洫半涂以為半澮半¶道計増占三十九
畮六十二歩二十四尺外其不成¶夫之田猶有九千八
百八十八畮二十一歩一十二<md:KR4d0042_SBCK_020-122b>¶尺　前角一成變其兩
面各半洫半涂以為一澮一¶道計其増占二百三十七
畮六十五歩一十二尺外¶其不成夫之田猶有九千六
百九十畮一十八歩二¶十四尺　左右兩角二成每成
<pb:KR4d0042_WYG_019-27b>
之一面變其半洫半¶涂以為一澮一道又一面變其半
洫半涂以為一澮¶一道又一面變其半洫半涂以為半
澮半道計共増¶占一百五十八畮四十七歩有四尺外
其不成夫之¶田猶有九千七百六十九畮三十六歩三十
二尺¶　後一角一成其兩面各變其半洫半涂以為半
澮半¶道計共増占七十九畮二十五歩一十二尺外其
不<md:KR4d0042_SBCK_020-123a>¶成夫之田猶有九千八百四十八畮五十八歩二十¶
四尺　每同百成總計七萬八千四百夫其不成夫¶者
<pb:KR4d0042_WYG_019-28a>
於中六十四成成有九千九百二十七畮八十四¶歩縁
邉三十六成其一十六成成有九千八百八畮¶九十六
歩又一十六成成有九千八百八十八畮二¶十一歩一
十二尺又一成有九千六百九十畮一十¶八歩二十四
尺又二成成有九千七百六十九畮三¶十六歩三十二
尺又一成有九千八百四十八畮五¶十八歩二十四尺
百成通計九十八萬九千六百一¶十四畮有四歩一十
六尺一切以夫折之則又為九<md:KR4d0042_SBCK_020-123b>¶千八百九十六夫一十
<pb:KR4d0042_WYG_019-28b>
四畮有四歩一十六尺統論¶之則此一同之地為田八萬
八千二百九十六夫一¶十四畮有四歩一十六尺其餘
盡以為遂徑溝畛洫¶涂澮道也(以九萬夫言之則遂徑/溝畛洫涂澮道所占一)
(千七百有三夫八十五/畮九十五歩¶二十尺)凡畺地三十六同同九萬夫合
計三百二十四¶萬夫今積得田三百一十七萬八千九
百一十四夫¶六十三畮二十五歩一十二尺葢其餘盡
以為遂徑¶溝畛洫涂澮道也(以三百二十四萬夫言之/則遂徑溝畛洫涂澮道所)
(占六萬一千八¶十五夫三十六畮七十四歩二十四尺/凡五涂各有所隔徑隔於溝畛隔於洫涂隔於澮道隔)
<pb:KR4d0042_WYG_019-29a>
(於川所隔¶之處必有橋焉川之水必决路而洩之以歸/於大川各随地埶所向不可定其隔處井田之徑畛涂)
(道亦<md:KR4d0042_SBCK_020-124a>¶如鄉遂為橋澮之水亦洩而歸諸大川也司險職/曰周知其山林川澤之阻而達其道路康成謂川澤之)¶
(阻則橋梁之下文曰設國之五溝五涂而達其道路康/成雖不復解然以上文觀之此為橋梁亦明矣匠¶人職)
(澮之下曰専逹於川各載其名盖/謂大川也以此察彼知其皆然)是都鄙之田制¶備矣¶
十六曰或曰大哉王畿之廣輪王國之逺近任地之¶異
制田之例山川之不億度溝涂之有増占自萬夫¶以至
于一同自近郊以至于畺地繄子之論詳矣其¶所以授
於民多少之數可得而聞與曰夫治民必先¶定其居處
<pb:KR4d0042_WYG_019-29b>
而後可使之樂業也故司空執度度地以¶居民正為此
焉今六鄉六遂各七萬五千家也然此<md:KR4d0042_SBCK_020-124b>¶纔謂農民其餘
有百工商賈庶人在官者凡此之類¶抑又多矣載師職
曰以㕓里任國中之地康成謂㕓民¶之區域也里居也遺
人職曰掌鄉里之委積以恤¶民之囏阨康成謂鄉里鄉
所居也縣師職曰掌邦國¶都鄙稍甸郊里之地域康成
謂郊里郊所居也賈釋¶云鄉里據國中(即六鄉之民居/在國中載師以)
(㕓里所任/地是也)郊里據在¶郊(即六鄉之民/所居郊者也)然則六鄉之居布
<pb:KR4d0042_WYG_019-30a>
在國中外至近郊¶逺郊也遂人職曰辨其野之土以頒
田里夫一㕓田¶百畮則六遂之居在甸地者也(舊說㕓/者二畮)
(半一家之居孟子曰五畮¶之宅樹之以桑當從孟子五/畮為正甸地既一㕓五畮則郊内國中亦各五畮也)
然康成注<md:KR4d0042_SBCK_020-125a>¶遂人謂㕓城邑之居注載師云以㕓里任國
中而遂¶人職授民田夫一㕓田百畮是㕓里不謂民之
邑居¶在都城者與鄭意以六遂之民雖田在甸地而居
於¶國中且甸地於國二百里也去家二百里而耕孰為¶
便哉抑王城方九里為方一里者八十一凡里九百¶畮
<pb:KR4d0042_WYG_019-30b>
為七萬二千九百畮盡以為遂民之居一家五畮¶纔可
容萬四千五百八十家况王宫祖社朝市國宅¶之屬及
鄉民所居在其中乎則六遂七萬五千家於¶何置之苟
鄭意都城是都邑之城則六遂所管與都¶邑異遂民不
可越在都邑也又其往來亦非近矣且<md:KR4d0042_SBCK_020-125b>¶康成既以六鄉
之居有在於郊則六遂之民奚為不¶可居甸乎是失之
甚矣大司徒職曰凡造都鄙制其¶地域而封溝之以其
室數制之康成亦謂城郭之宅¶曰室葢鄭以六遂居在
<pb:KR4d0042_WYG_019-31a>
國中故於都邑亦云室在城¶郭也其經意但以室數為
家數豈分於城之内外與¶其實采地之民或居城郭或
在野焉其地葢亦不出¶一㕓五畮之數也或曰敢問莫
非王民也而吾子之¶論以六鄉為農人而百工商賈之
類不與其數何哉¶¶覯觀鄭注則然且裁其理至當矣夫
農人國之本¶也三時力耕隙而講武以之足食以之足
兵或致之<md:KR4d0042_SBCK_020-126a>¶於庠序習禮義為賢才是天民之良者也故
為之鄉¶為之遂以編著之而統于司徒司徒教官也若
<pb:KR4d0042_WYG_019-31b>
夫工¶商之類棄本逐末但以世資其用不可無之安足
比¶於農人哉抑其各有所統工則統於司空賈則統於¶
司市庶人在官者各統於其官府其餘皆然雖不繫¶於
鄉遂可也曰既不繫於鄉遂則其所處郊乎國乎¶曰聖
王敦本尚儉雖有工賈必不甚衆庶人在官者¶亦有常
數其餘益寡矣國中或可以居之抑其朝夕¶有事於市
朝當在國中乃為便也¶
十七曰或曰奠民之居既承教矣耕田之數願聞其<md:KR4d0042_SBCK_020-126b>¶悉
<pb:KR4d0042_WYG_019-32a>
曰按大司徒職曰凡造都鄙制其地域而封溝之¶以其
室數制之不易之地家百畮一易之地家二百¶畮再易
之地家三百畮此都鄙授田之制也不易之¶地嵗種之
故家百畮一易之地二嵗一種故家二百¶畮再易之地
三嵗一種故家三百畮以地利有厚薄¶宜差之也又遂
人職曰辨其野之土上地夫田百畮¶萊五十畮餘夫亦
如之中地夫田百畮萊百畮餘夫¶亦如之下地夫田百
畮萊二百畮餘夫亦如之此六¶遂授田之制也亦以地
<pb:KR4d0042_WYG_019-32b>
利有厚薄故差其萊數以平¶之萊田之休不耕者也至
六鄉之田未見明文惟小<md:KR4d0042_SBCK_020-127a>¶司徒職云乃均土地以稽其
人民而周知其數上地¶家七人可任也者家三人中地
家六人可任也者二¶家五人下地家五人可任也者家
二人以覯觀之若¶以為都鄙六遂乎則中地下地巳増
其田萊畮數榷¶其收入亦必無偏不容更有七人六人
五人所食之¶差也此盖是六鄉授田之制以郊地狹隘
而六鄉分¶之矧塲圃宅田士田賈田官田牛田賞田牧
<pb:KR4d0042_WYG_019-33a>
田在其¶間則雖有中地下地不得更増其畮數但以其
家人¶多少制之七口以上則授之以上地六口則授之
以¶中地五口以下則授之以下地焉其實皆百畮也(地/有)<md:KR4d0042_SBCK_020-127b>¶(九等所養男女自二人以至十人/七六五者舉中地之三等而言也)今據逺郊之内田¶二
十萬夫(近郊四萬夫逺/郊十六萬夫)其不為萬夫之川者又有¶一十
五萬三千五百五十九夫四十六畮七十九歩¶四尺(近/郊)
(四萬八千一百六夫有八歩三十二尺逺郊一十/萬五千四百五十三夫四十六畮七十¶歩八尺)葢以
為六鄉之田也里也(里居/也)塲圃也宅田也¶士田也賈田
<pb:KR4d0042_WYG_019-33b>
也官田也牛田也賞田也牧田也其餘¶則王城之外有
環涂(環涂/七軌)有野涂(野涂/五軌)有郊(四郊皆/有神兆)¶有明堂(明堂在國/之陽三里)
(之外七里之内丙已/之地宫方三百歩)有藉田(藉田/千畮)¶有學(虞庠在國/之西郊)有榭
(榭所以講軍實足以臨見王之士卒而已其所不奪/穯地瘠磽¶之地於是乎為之其埶須在城之外也)亦
或有山陵林麓川澤溝瀆之<md:KR4d0042_SBCK_020-128a>¶跨其地(其不為萬夫之川/者亦未計出五溝)
(五涂所占/也下同)又其餘則以待¶餘夫也或曰郊内無餘夫之
文子何以言之曰六鄉¶之人不得不有餘夫且舉遂則
鄉可知矣亦計郊内¶地猶有以待之也甸地之田七十
<pb:KR4d0042_WYG_019-34a>
二萬夫其不為萬¶夫之川也又有三十二萬九千九百
三十八夫五十¶七畮七十四歩八尺盖以為六遂之田
也㕓也其餘¶亦或有山陵林麓川澤溝瀆之跨其地又
其餘則以¶為公邑也或曰子既言鄉有餘夫而於遂何
以不言¶且遂人職巳著之矣曰遂之餘夫所受之田屬
公邑¶耳不可析言也遂之家數與田既有定限其地域
且<md:KR4d0042_SBCK_020-128b>¶溝樹之矣若有餘夫其田何從而得必外取於公邑¶
焉曰然則六鄉餘夫所受之田何以不為公邑曰郊¶内
<pb:KR4d0042_WYG_019-34b>
地狹其隙者必不甚多且近偪王國故雖以待餘¶夫不
復別稱為公邑也或曰公邑獨遂之餘夫耕之¶乎曰不
然康成謂士工商以事入在官而餘夫以力¶出耕公邑
覯謂亦非獨士工商而已也雖庶人在官¶者畜牧之家
之餘夫亦出耕於此焉民之生息嵗月¶浸多積數世之
後其餘夫豈可勝數公邑雖廣或弗¶能容矣是聖人先
有以待之也若稍以外則八十四¶同(稍地二十同縣地/二十八同畺地三)
(十六/同)除名山大澤不以朌(凡當山陵<md:KR4d0042_SBCK_020-129a>¶林麓川澤/溝瀆不廢悉以班之)其餘以
<pb:KR4d0042_WYG_019-35a>
為王子弟食邑公卿大夫采¶地又其餘則以為公邑也
其食邑采地之内則自以¶授其所管之民其餘亦或有
山陵林麓川澤溝瀆之¶跨其地又其餘則以待餘夫也
又弗能容則亦當出¶耕於其所近公邑其人則繫於都
鄙其田稅則歸於¶王官是公私兩利之意也或曰遂人
云萬夫有川川¶上有路以達於畿康成謂去山陵林麓
川澤溝瀆城¶郭宫室涂巷三分之制其餘如此以至於
畿康成固¶知都鄙為井田矣則其意謂公邑自稍以外
<pb:KR4d0042_WYG_019-35b>
亦如甸¶地為萬夫之川與曰是康成之誤也此川上有
路以<md:KR4d0042_SBCK_020-129b>¶達於畿止謂由此路而往可通於畿耳以明其所
以¶為道路於田間者非妄也將以利往來之人内通於¶
國外通於畿國近而畿逺逺之可達近可知矣是以¶省
文言畿而不言國也非謂一槩為萬夫之川以至¶於畿
也且自稍以外公邑誠以采邑之餘一切使大夫¶治之
後復欲爵禄於人又取之以為采邑也公卿大¶夫寔有
定員若有王子弟則世世生息安有紀極是¶采邑之増
<pb:KR4d0042_WYG_019-36a>
無世無之苟今公邑盡為萬夫之川他日造¶都鄙為井
田又當改作乎何勞力之甚也若造都鄙¶而循用萬夫
之川非制也以覯論之甸地公邑自依<md:KR4d0042_SBCK_020-130a>¶六遂萬夫之川
稍縣畺地公邑亦循都鄙井田之制¶或近或逺隨宜而
變於義當矣或曰都鄙授田則有¶不易百畮一易二百
畮再易三百畮凡三等遂地授¶田則有上地田百畮萊
五十畮中地田百畮萊百畮¶下地田百畮萊二百畮凡
三等鄉地授田則有上地¶家七人中地家六人下地家
<pb:KR4d0042_WYG_019-36b>
五人雖以地利差其口¶數其田實皆百畮凡一等而康
成之義自六鄉以及¶甸稍縣都悉以不易一易再易通
率之云一家受二¶夫且不易一易再易獨是都鄙授田
之制豈可以包¶鄉遂乎曰康成固妄矣非徒不可以包
鄉遂也雖都<md:KR4d0042_SBCK_020-130b>¶鄙之制有不易一易再易然須定有一百
畮不易者¶二百畮一易者三百畮再易者合六百畮而
三家受¶之此則可云通率一家受二夫也若多少稍差
則巳¶失之矣况其積筭數百萬夫而乃公言通率一家
<pb:KR4d0042_WYG_019-37a>
受¶二夫何其徒用心哉今則皆不取焉但備舉鄉遂都¶
鄙授田之明制使執事者躬相地宜而頒之不敢以¶預
言也¶
十八曰或問田里之論則然矣其王子弟食邑公卿¶大
夫采地小大之法何如曰康成謂其制三等百里¶之國
凡四都一都之田稅入於王五十里之國凡四<md:KR4d0042_SBCK_020-131a>¶縣一縣
之田稅入於王二十五里之國凡四甸一甸¶之田稅入
於王其意以公采地為一等百里之國也¶(王之母弟/及庶子同)卿
<pb:KR4d0042_WYG_019-37b>
采地為一等五十里之國也(稍疏/者同)大夫¶采地為一等二
十五里之國也(最疏/者同)又其注載師謂¶家邑大夫之采地
小都卿之采地大都公之采地王¶子弟所食邑然則三
公百里之國在畺地卿五十里¶之國在縣地大夫二十
五里之國在稍地也畺地三¶十六同同為百里之國一
是為三十六國也縣地二¶十八同同為五十里之國四
是為一百一十二國也¶稍地二十同同為二十五里之
國十有六是為三百<md:KR4d0042_SBCK_020-131b>¶二十國也此其大畧耳苟有名山
<pb:KR4d0042_WYG_019-38a>
大澤占之則依所¶占減焉或王子弟公卿大夫人數少
食之不盡則以¶其餘為公邑以俟後耳然今按周禮公
三人(其鄉老二鄉則¶公一/人盖此三公兼之)卿十有五人(三孤六官及六/卿大夫每鄉卿)
(一/人)大夫則¶冬官巳亡唯五官在五官之屬大夫三百三
十七人¶(煩不/備舉)若加以冬官之屬及公邑又别有大夫治
之其¶數盖不下四百人也今稍地為二十五里之國三
百¶二十或有名山大澤占之則從而減焉又王子弟最¶
疏者之所食在其中若是大夫之邑其不足者多矣¶然
<pb:KR4d0042_WYG_019-38b>
縣地為五十里之國一百一十二雖有名山大<md:KR4d0042_SBCK_020-132a>¶澤占之
及王子弟稍疏者之所食在其中而卿止於¶十有五人
其餘地盖尚多也大夫之邑不足其取諸¶此乎雖王之
母弟庶子衆多畺地弗能容之取於此¶亦可也又其餘
乃以為公邑焉或曰禮云天子立三¶公九卿二十七大
夫八十一元士於周禮何其不同¶也曰此夏禮而商因
之者也其地則公百里卿七十¶里大夫五十里至周則
自卿以下增其員而減其祿¶盖後世政事漸繁事繁則
<pb:KR4d0042_WYG_019-39a>
官不得不増官多則祿不¶得不減勢使然也¶
十九曰或人請問賦稅之法覯對曰按太宰職以九<md:KR4d0042_SBCK_020-132b>¶賦
斂財賄一曰邦中之賦二曰四郊之賦三曰邦甸¶之賦
四曰家削之賦五曰邦縣之賦六曰邦都之賦¶(餘三者/不出於)
(田里故/不舉)康成謂賦口率出泉也今之筭泉民¶或謂之賦
此其舊名與鄉大夫以嵗時登其夫家之¶衆寡辨其可
任者皆征之遂師之職亦云以令其財¶征皆謂此賦也
是則周時巳如漢筭泉但漢法筭泉¶人百二十周之賦
<pb:KR4d0042_WYG_019-39b>
泉數則未聞矣又按載師職曰凡¶任地國宅無征園㕓
二十而一近郊十一逺郊二十¶而三甸稍縣都皆無過
十二唯其漆林之征二十而¶五此征則皆指田稅也康
成謂國宅凡官所有宫室<md:KR4d0042_SBCK_020-133a>¶吏所治者也周稅輕近而重
逺近者多役也園㕓亦¶輕之者㕓無榖園少利也經又
曰凡宅不毛者有里¶布凡田不耕者出屋粟凡民無職
事者出夫家之征¶康成亦謂宅不毛者罰以一里二十
五家之泉今詳¶司農注引孟子云㕓無夫里之布其意
<pb:KR4d0042_WYG_019-40a>
可取盖凡稅¶者各随其地所出田有穀則輸其穀宅有
桑麻則輸¶其布帛唯㕓里在國中者人衆宇廣無所樹
藝則課¶之出泉布亦料其㕓地所可樹藝多少二十之
價而¶取其一焉若城外之宅可樹桑麻而怠廢不為者
則¶依國中例課之出泉布盖樹桑麻易為功而出泉布<md:KR4d0042_SBCK_020-133b>¶難為力所以罰之使其勤耳故曰宅不毛者有里布¶也
田不耕者出屋粟康成謂罰以三家之稅粟(周禮不為/¶屋但以三)
(家之稅粟借/文以稱之焉)葢不耕一夫之田則納三夫之稅¶粟倍重
<pb:KR4d0042_WYG_019-40b>
之亦以罰其怠也民無職事者出夫家之征¶康成謂出
夫稅家稅夫稅者百畮之稅家稅者出士¶徒車輦給繇
役盖勤而就田業則有夫家之稅間而¶無職事者亦有
夫家之稅與其無地而輸財孰若受¶田之獲利也此亦
以勸其勤耳大畧自國以至於畿¶稅輕者不减二十而
一重者不逾十二(漆林雖重/顧亦少焉)皆¶以役多少叅折之也此
賦稅之定令也或曰古者皆<md:KR4d0042_SBCK_020-134a>¶謂周稅什一今此論何其
等級之多乎曰其謂什一¶舉近郊而言也古之言質舉
<pb:KR4d0042_WYG_019-41a>
近而畧逺也後儒耳目¶不接得其畧而失其詳因謂皆
什一也夫周禮豈可¶誣哉抑不獨於周然也其言夏商
什一者亦猶是也¶(後凡言什/一者意同)或人又問曰幸卒業於賦
稅矣其所以制¶軍旅具車甲願因言焉曰按夏官司馬
曰凡制軍萬¶有二千五百人為軍王六軍軍將皆命卿
二千五百¶人為師師帥皆中大夫五百人為旅旅帥皆
下大夫¶百人為卒卒長皆上士二十五人為兩兩司馬
皆中¶士五人為伍伍皆有長康成謂軍師旅卒兩伍皆
<pb:KR4d0042_WYG_019-41b>
衆<md:KR4d0042_SBCK_020-134b>¶名也伍一比兩一閭卒一族旅一黨師一州軍一鄉¶
家所出一人此則六鄉為六軍七萬五千人也又按¶遂
人職曰以嵗時稽其人民而授之田野簡其兵器¶教之
稼穡康成謂遂之軍法追胥起徒役如六鄉若¶是則六
遂亦為六軍七萬五千人也但以王家迭而¶用之則其
興發常六軍耳故止言六軍也此鄉遂制¶軍之法也又
按司馬法通三十家出匹馬士一人徒¶二人成三百家
出革車一乘士十人徒二十人終三¶千家出革車十乘
<pb:KR4d0042_WYG_019-42a>
士百人徒二百人同三萬家出革¶車百乘士千人徒二
千人此雖井田顧未與周制同<md:KR4d0042_SBCK_020-135a>¶今按春秋成元年三月
作丘甲杜氏注以為丘出戎¶馬一匹牛三頭甸出長轂
一乘戎馬四匹牛十二頭¶甲士三人歩卒七十二人此
甸所賦今魯使丘出之¶譏重斂故書左傳哀十一年季
孫欲以田賦使冉有¶訪諸仲尼仲尼不對而私於冉有
曰君子之行也度¶於禮施取其厚事舉其中斂從其薄
如是則以丘亦¶足矣(杜氏亦謂丘出戎馬一/匹牛三頭是賦之常法)若不度於
<pb:KR4d0042_WYG_019-42b>
禮而貪冒無¶厭則雖以田賦將又不足且子季孫若欲
行而法則¶周公之典在若欲苟而行之又何訪焉以是
觀則丘¶賦實周公之典舉丘則甸明矣如此一同百甸
(甸旁加為<md:KR4d0042_SBCK_020-135b>¶成/則百成也)亦百乘也百乘則戎馬四百匹牛一千二
百¶頭甲士三百人歩卒七千二百人乘數雖同而士卒¶
之制多少異矣今亦本周制為定葢甸以内六鄉六¶遂
則為十二軍迭用其六軍稍以外八十四同則為¶八千
四百乘亦逺近異制矣(如有名山大澤占之同數/不滿則亦依數減之矣)¶以一
<pb:KR4d0042_WYG_019-43a>
切而言則畿内千里合當百同故古謂天子萬乘¶也大
凡康成謂成之一甸同之四都出田稅其旁加者¶甸旁
以治成之洫都旁以治同之澮覯謂溝洫始為¶之也則
用力多後治之也則用力寡矣曷足免其田¶稅乎今觀
車賦止於甸不言成豈非旁加者不與車<md:KR4d0042_SBCK_020-136a>¶賦但主為治
洫乎總百成之旁加者既各盡治其洫¶又共治其同之
澮以役折役於事為宜且其治洫澮¶一嵗中豈數數然
哉是賦稅軍旅車甲之議盡矣
<pb:KR4d0042_WYG_019-43b>
二十曰或曰古之人皆謂周為公田公田百畮其二¶十
畮以為八家之居八家各受百畮以為私田通九¶百畮
為一井公田借民力以耕不稅其私田詩春秋¶論語孟
子之說皆然特周禮為異稅夫無公田康成¶以為周之
畿内用貢法(稅夫無公田/夏之貢法也)邦國用助法(制公¶田不稅夫/商之助法也)
畿内用貢法者鄉遂及公邑之吏旦夕¶從民事為其促
之以公使不得恤其私邦國用助法<md:KR4d0042_SBCK_020-136b>¶者諸侯専一國之
政為其貪暴稅民無藝此論何如¶曰天子之政自國而
<pb:KR4d0042_WYG_019-44a>
形天下者也豈有天子之國自¶稅民田而令諸侯但為
公田而不稅哉雖其嵗入同¶歸於仆一然非所以身率
之謂也且畿内有鄉遂公¶邑之吏旦夕促之以公而諸
侯之國豈無其吏能促¶之者乎苟為其貪暴稅民無藝
則若王政明諸侯奉¶法雖使之稅敢過制乎若王政不
明諸侯不奉法雖¶為公田彼不能外取乎是皆非通理
之論也覯謂周¶之畿内以及天下諸侯一用貢法稅夫無
公田也公¶田商禮也抑文王之時雖已受命尚為商之
<pb:KR4d0042_WYG_019-44b>
諸侯其<md:KR4d0042_SBCK_020-137a>¶田猶依商禮至武王得天下周公攝政作禮樂
方遂¶變之故言周為公田者其原在聞之於文武之時
而¶不知周公已變之也孟子曰夏后氏五十而貢商人¶
七十而助周人百畮而徹其實皆什一也徹者徹也¶助
者藉也則孟子既知周制與商異矣其下文又曰¶詩云
雨我公田遂及我私惟助為有公田由此觀之¶雖周亦
助也孟子雖知周制與商異然見詩有公田¶之文其詩
又是周雅故復疑周亦為公田如商之助¶也其曰由此
<pb:KR4d0042_WYG_019-45a>
觀之雖周亦助則疑之之辭也既疑周¶為公田故至滕
文公使畢戰問井地乃對以圭田餘<md:KR4d0042_SBCK_020-137b>¶夫公田之說謂今
可行也夫圭田亦商禮也周則曰¶士田矣餘夫二十五
畮葢亦商禮也周則皆百畮矣¶然則孟子所稱悉是所
聞商時之禮徒見周詩引公¶田乃復疑是周制耳不然
何以上文云周人百畮而¶徹如徹取之謂與至如周詩
所引公田亦非指言當¶時之事葢以幽王政煩賦重君
子傷今而思古故引¶古公田以諷之亦不言之公田果
<pb:KR4d0042_WYG_019-45b>
在何王之時也獨¶其上章云播厥百榖既庭且碩曽孫
是若鄭箋云曽¶孫謂成王也若以成王之時則周公巳
作禮樂矣而¶曰雨我公田是周制果為公田也然康成
何以専指<md:KR4d0042_SBCK_020-138a>¶曽孫為成王夫孝孫曽孫抑是事宗廟之通
稱禮曰¶稱孝子孝孫以其義稱也其稱曽孫某謂國家
也¶若是則人君能繼先祖有國家君子取其廟中之稱¶
而稱之曰曽孫皆可也豈成王得専之哉安知詩人¶所
指不謂武王也文王也苟詩人所指謂武王以上¶則自
<pb:KR4d0042_WYG_019-46a>
是周公未制禮之前誠無害於周禮之夫稅也¶且孟子
對齊宣王亦曰昔者文王之治岐也耕者九¶一是乃正
指九一公田在文王也文王則依商禮决¶矣獨至周詩
而疑之疑之又不明辨從而遂其疑(謂答¶畢/戰也)顧亦先後
反矣(先言徹後/言公田也)春秋宣十五年初稅<md:KR4d0042_SBCK_020-138b>¶畮左傳曰初稅畮
非禮也榖出不過藉以豐財也覯¶謂魯之先田稅既定
矣然山林川澤之旁歴世之後¶或頗墾闢以有餘畮宣
公又履而稅之傳稱穀出不¶過藉葢丘明謂周家雖
<pb:KR4d0042_WYG_019-46b>
不謂公田然其井邑之所出¶稅穀亦不過商時藉數如
孟子所謂其實皆什一之¶義也非謂周有公田而借民
力以耕也公羊曰古者¶什一而藉穀梁曰古者公田為
居井竈葱韭盡焉是¶皆舉商禮以言之也大凡先儒多
稱商禮抑非止聞¶之於文武之時而不知周公巳變之
也葢亦孔子商¶之子孫其服行尚依商禮(檀弓夫子曰/夏后氏殯扵)
(東階之上則猶在阼也殷<md:KR4d0042_SBCK_020-139a>¶人殯扵兩楹之間則與賔主/夾之也周人殯扵西階之上則猶賔之也而丘也商人)
(也予疇昔之夜夢坐¶奠於兩楹之間夫明/王不興而天下其孰能宗予予殆將死也)而論語曰周
<pb:KR4d0042_WYG_019-47a>
監於二¶代郁郁乎文哉吾從周誠夫子其身之私則法
先祖¶天下之公則從時王且周制文於商也其可忽諸
先¶儒徒見夫子行商禮因謂天下之法盡當從商則其¶
所言多稱商禮傳之積乆後世莫知其本源誤謂之¶為
周制故言周制者或以商禮雜亂其間則後世之¶言益
不可信也如有若之對哀公盍徹與實止謂周¶家什一
之徹法不足更疑其道公田也夫如是則詩¶春秋論語
孟子皆不謂周公之制有公田後世諸儒<md:KR4d0042_SBCK_020-139b>¶解之者非也
<pb:KR4d0042_WYG_019-47b>
康成惑之亦非也自王國以至於藩服¶一也或曰助法
不善與周公故變之也曰助法善之¶大也周公變之慮
之深也夫周公以民益頑吏益猾¶公田之耕或不盡力
藉榖之入或有隠欺不如一委¶之民而制其賦稅稅有
所常責有所在安坐而視其¶入也禮制愈崇國用愈廣
何暇從容如上世乎雖然¶無所増重也第謹其定數耳
於民既無傷於國則不¶乏是聖人慮之深制之中也或
曰敢問司馬法既為¶井田而周公變之何也曰司馬法
<pb:KR4d0042_WYG_019-48a>
雖為井田然其未¶方也唯井方一里成方十里同方百
里焉其餘十井<md:KR4d0042_SBCK_020-140a>¶為通則長十里廣一里十成為終則長
百里廣十里¶皆不方也周公欲以封邑諸侯羣臣故自
井以上皆¶方之邑方二里丘方四里甸方八里縣方二
十里都¶方四十里成與同則仍依司馬法方者依之不
方者¶改之無小無大皆方也舉而用之之易也井田既
變¶則車賦亦不得復依司馬法矣故以丘甸制焉且一¶
甸六十四井雖盡再易之地猶可授一百九十二家¶其
<pb:KR4d0042_WYG_019-48b>
出甲士歩卒共七十五人不為多矣抑征討有時¶非常
常而用也故士卒之數増焉皆聖人以義制事¶預備不
虞之道也或曰司馬法文王時所作而周公<md:KR4d0042_SBCK_020-140b>¶敢變之何
也曰夫孝者謂能承其志意非必盡循其¶政令膠柱而
不改也况文王雖作司馬法而未之施¶行乎文王在岐
為諸侯見商祚將盡知天命在巳故¶經始司馬法待其
即天子位而行之文王大勲未集¶武王克紂而崩周公
攝政乃取其書而述傳之可則¶因否則革廣以衆制而
<pb:KR4d0042_WYG_019-49a>
為周禮焉益無過也曰文王¶聖人也其為書安有否而
可革者乎曰聖人因時制¶宜文王之時與周公之時異
故文王以其時而言周¶公以其時而變也或曰諸侯之
國亦井田也其制何¶若曰亦猶都鄙而巳矣始之為鄉
遂次之為都鄙或<md:KR4d0042_SBCK_020-141a>¶滿以萬夫或極以一同至於諸侯則
不言其田制其¶取諸都鄙亡疑矣欲知外者觀諸内欲
知逺者本諸¶近兹不待備言而可鑑也大哉周公乎接
文武之聖¶救商人之敝以之為禮禮無不中以之為政
<pb:KR4d0042_WYG_019-49b>
政無不¶和土天下之廣也而一塊莫敢争先為之限也
口天¶下之衆也而勺飲無所闕先為之業也率飽煖之
民¶而納之於仁義驩焉可不反顧矣其曰兼三王不亦¶
宜乎後雖有作者周公其弗可改也巳曰然則如之¶何
則可曰法而行之復為一周乎¶
右定著二十章經析其㣲注擇其善極數明用㑹異<md:KR4d0042_SBCK_020-141b>¶於
同勁正備具無越此書矣猶懼其未可以灼見也¶作三
圗以翼之一曰王畿千里之圗二曰鄉遂萬夫¶之圗三
<pb:KR4d0042_WYG_019-50a>
曰都鄙一同之圗圗之矩畫頗髙廣故别行¶不綴於篇¶
明明后如欲舉周公之制觀是書按是圗以令之其¶如
取諸掌乎若猶未也敢私於學禮者故書¶
　
　
　
　
　
<pb:KR4d0042_WYG_019-50b>
　
　
　
　
　
　
　
　旴江集卷十九<md:KR4d0042_SBCK_020-143a>¶<md:KR4d0042_SBCK_021-1a>¶
<pb:KR4d0042_WYG_020-1a>
欽定四庫全書
　旴江集巻二十　　　　　宋　李覯　撰
　　潜書　廣潜書野記
　　　潜書十五篇(并序/)
　泰伯閒居有書十五篇憤弔世故警憲邦國遐探切
　喻辭不柔伏噫道未行速謗何也姑待知者而岀之
　乎乃命曰潜書
吾民之饑不耕乎曰天下無廢田吾民之寒不蠶乎曰
<pb:KR4d0042_WYG_020-1b>
柔桑滿野女手盡之然則如之何其饑且寒也曰耕不
免饑蠶不得衣不耕不蠶其利自至耕不免饑土非其
有也蠶不得衣口腹奪之也鉏耰未乾喉不甘矣新絲
出盎膚不縫矣鉅産宿財之家榖陳而帛腐傭饑之男
婢寒之女所售弗過升斗尺寸嗚呼吾乃今知井地之
法生民之權衡乎¶井地立則田均田均則耕者得食食
足則蠶者得衣不耕不蠶不饑寒者希矣
浮屠以不殺為道水飲而蔬食舉世稱其仁夫雞豚狗
<pb:KR4d0042_WYG_020-2a>
彘待人而後生者也食人之粟以滋其種類一¶日無人
則饑而死然而天下之民所以不愛其資豢而畜之者
用扵其家故也神靈之祭賔客之奉扵是乎取之今且
使民無揺手扵其間則何待而粒之哉吾見其無遺種
矣抑將不殺其身而務絶其類乎仁者不為也抑將奪
人之食以飽無用之禽乎仁者不為也嗚呼浮屠之仁
歟止扵是而巳矣
善卜筮者能告人以禍福不能使禍福必至扵人喜福
<pb:KR4d0042_WYG_020-2b>
而怠脩則轉而之禍怛禍而思戒則易而為福若是則
龜筴皆妄言故歌大寜者無驗扵昏主恤危亡者常失
扵明后善言天下者言其有以治亂不言其必治亂
夢者之在寢也居其傍者無異見耳目鼻口手足率故
形也魂之所逰則或羽而仙或冠而朝或宫室輿馬女
婦奏舞興乎其前忽富驟榮樂無有極及其覺也撫其
躬亡毛髪之得扵是始知其妄而笑此無他獨其心之
溺焉耳苟合以希聲盗勢以驕人齧利以封巳趑趄笑
<pb:KR4d0042_WYG_020-3a>
呵晨作暮已從而視之犬言彘裾未始有變而其人且
囂然自謂賢智顯大莫與為對嗚呼將幸而覺邪抑將
冥冥没没遂至扵死邪如其覺也當自笑之矣
左右奉飬被服教戒子非尊扵母也勉征繕聽誅殺¶民
非貴扵君也母以有子而尊君以有民而貴無子無民
母出君滅人之扵其配成之以厚禮無子而出之者不
以宗廟之重私一女也天之扵立君命之以符瑞無民
而滅之者不以天下之大私一人也然則¶恃母之尊而
<pb:KR4d0042_WYG_020-3b>
不能飬子家之逐妻也倚君之貴而不能愛民國之䘮
王也苟得其心少康一旅為有民苟失其心商王億兆
無民矣是故聖人簡役而輕賦喜徳而憚刑
名位不立貴賤不分天下其何如曰亂而巳矣名位既
立貴賤既分天下其何如曰亂而巳矣敢問何謂也曰
無名之亂統不一也有名之亂欲而争之也古人有言
曰萬乘之國弑其君者必千乘之家千乘之國弑其君
者必百乘之家貴令而驕賤承而辱能無覦心者㡬希
<pb:KR4d0042_WYG_020-4a>
矣是故君子位髙而徳脩外榮而中懼恭儉以下人恩
澤以結物為是戒也夫
天之制兵革其有意乎見其末者曰為一人威天下眀
其本者曰為天下威一人生民病傷四海寃呌湯武之
臣不得以其斧鉞私扵桀紂是以庸君中材抽手入袖
不敢加禍扵無辜之草木噫後之人其可以放蕩之徳
席其上哉
虎豹之性喜噬人者也去其爪牙則可使為羊豕擾而
<pb:KR4d0042_WYG_020-4b>
畜之無害矣貪暴不順小人之常心唯其逸才者可以
逞其惡扵天下莽篡卓弑是皆有過人之才故能梏同
列之手使之無動才乎才有徳以為功無徳以為亂官
乎人者宜如何聞之曰無徳而才猶資盜以兵
周之制其仁矣乎八家九頃以足其食五畆樹桑以為
其衣媒氏以時其婚姻庠塾以賢其子弟疾瘍有醫賣
儥有平管㣲司隠王心察察嗚呼秦漢之國亦嘗有意
扵是乎乃知古之天下君飬民也後之天下民自飬也
<pb:KR4d0042_WYG_020-5a>
奈何以惡政惡吏困自飬之民哉
事親以孝事君以禮聖人以是師天下也佛之法曰必
絶而親去而君剔髮而偏衣捐生以事我其獲福不知
所盡此獨何歟受親之體而不飬扵其側食君之田而
無一拜之謁家有叛子而族人愛之邦有傲民而吏不
肯誅以佛之主其上也紂為諸侯逋逃主而諸侯伐之
佛為天子逋逃主而天子未嘗怒哀哉
有吏扵人上者曰爾無為孽且伏大刑雖婦人㓜子咸
<pb:KR4d0042_WYG_020-5b>
信而懼矣若曰多賄予罪大不問則天子必降誅時人
將指而唾今浮屠之言曰人死則為鬼善有美報惡有
無極苦其扵訓愚葢少附扵理若繼之曰侈我宇嚴我
像衣食我徒雖弑君父亡所恤而王公大人反朋而和
之何也
犬之無事時叱則走遺骨則争及其噬人也臨之以箠
而弗抑役之以食而弗顧愛其家不敢愛其身也受天
子禄守天子土械姦民劾惰吏而致之法上官一言巨
<pb:KR4d0042_WYG_020-6a>
室一金則解而出之不待旦睎勢而懼懐賂而喜妥首
揺尾良犬之耻
天之疾惡也常有以助之失徳之君民不若是之困也
亡不若是之速也以有天為之助焉政毁扵下氣變扵
上君取其一天取其十賦人未空其帑而水旱之酷巳
奪其稼矣刑人未潰其膚而癘疫之行已殘其命矣是
以夫婦愁痛寇賊竊發惡之一毫怨丘山矣此豈天之
不仁歟疾其惡幸其死謂民不困則亡不速故也嗚呼
<pb:KR4d0042_WYG_020-6b>
為人上者無為天之所助戒哉
襁褓者智乎冠衣者智乎謂襁褓智而冠衣懵則臧獲
必笑子之在母也違而出閫則啼呼不安指其父則嘻
笑而歸之其心未始不在父與母也巋然而角泠然而
語其智益多其孝益不足釋哺乳而逐醉飽背庭闈而
謟妻妾則是智者孝之賊歟昔以見飬而從親今以自
飬而忽之病尫聾瞽未嘗去膝下智者果孝之賊矣噫
先王之任智也亦如是乎故壯齒慙扵嬰兒賢母不願生
<pb:KR4d0042_WYG_020-7a>
才子
孔子之言滿天地孔子之道未嘗行簠簋牲幣廟以王
禮食(祥/吏)其死不食其生師其言不師其道故得其言者
為富貴得其道者為餓夫悲夫
　　　廣潜書十五篇(并序/)
　嵗辛未泰伯以潜名書後七年羇栖山巖即而廣之
　復為十五篇心愈苦言愈多嗚呼其亦見險而不能
　止者乎
<pb:KR4d0042_WYG_020-7b>
聖人以道彊(其/兩)人乎奚其言之峻也曰否人斯有之也
人有之而不自憙跳而逐諸物放蕩以溺死聖人因其
有而品節之使之堅守而弗去不然則聖人違天而病
人其何徳之有焉舉天下之事無若聖人之道之易行
也無若聖人之徒之安以榮也親我所愛也而孝存焉
長我所畏也而悌著焉夫婦莫不欲和也而義生焉男
女莫不欲别也而禮成焉敎子飬孫飲觴食豆以善鄉
黨僚友心平而體胖内明而外治憂患以除耻辱以逺
<pb:KR4d0042_WYG_020-8a>
推之國放之天下莫之能逆也已孰若是蕩蕩者乎拾
小而遺大瞭利而眊害神罷扵詐筋絶扵争日之樂而
月之憂慶未徹席而弔位焉吁我有之誠易行也而安
榮繼之屈己以從物盖難能也而憂辱終之然猶世俗
輕去此而適彼是不忍再精思而咻之者衆也
受命扵天乎受命扵人乎受命扵天性善是也受命扵
人從俗是也背國而從偽者謂之叛其得罪死背天而
從人者始雖得志天其不討乎
<pb:KR4d0042_WYG_020-8b>
人誰無過與孔門髙弟自宰我子貢冉有季路或不免
扵譏今兹雖有罪庶可以辭乎曰大圭嘗玷不害其為
寳也若碔砆甚粹宻焉猶為石也石而缺斯棄之矣賢
者之責也偹故小過孔子譏之今兹之所謂是者折諸
賢門猶有罪也今兹之所謂罪者刑戮而未施刀鋸焉
奚竊議扵彼哉
易曰閑有家悔亡家之不閑未始能無悔也彼莫不惡
其家之亂也而罔念所以啟之者妾婢寡則無怨女婚
<pb:KR4d0042_WYG_020-9a>
姻時則無曠夫怨女曠夫亂由是出也欲戕扵性女什
扵士閨門之内不見徳而見色吁巳則為之而謂人巳
乎
浮屠法其有功扵兹乎何也曰天生民而胙之畎畆其
庳則手扵工足扵商為有益扵人而後食其報不然父
母不得私其子放諸餓莩而已矣今夫閒民童其首而
衣之緇所之飽煗而安肆是有功扵惰也古之敎者曰
天道福善禍淫今夫大猾隂賊恤其謫之及乃美僧飯
<pb:KR4d0042_WYG_020-9b>
大佛屋謂之懴悔因施施無復色憂是有功扵惡也宫
室之度非財不侈巨木丹碧庶人鮮或用淫巧無所彈
其繩惟宅浮屠無藝不憚窮山裂石必致之淫巧日富
焉是有功扵末作且寵奇貨也苟去浮屠氏是使惰者
苦惡者懼未作窮奇貨賤是天下不可一日而無浮屠
也宜乎其排之而不見聽也
嘗學斷獄乎吾為子舉其要坐獄而問之曰功爾言之
罪爾言之從而詰之曰功信矣而罪如此其大也尺寸
<pb:KR4d0042_WYG_020-10a>
之功不足以贖也是其人雖欲不服何辭哉若功不及
齒牙而惟罪是詰雖滔天其人將曰我有功而弗問而
専咎予欲其無辭難矣昔之排浮屠者盖猶有過徒非
其非而弗及其是雖栁宗元尚不聽退之況其庳者乎
胡不窮之曰爾之道以慈悲普濟率民講報應以威之
使不敢放扵惡其大者則曰見性也吁亦是矣雖然爾
之慈悲普濟而不以禮節之六畜蠢動壹意是不知父
子之可親而他人之可疏也親疏不别是夷狄也爾之
<pb:KR4d0042_WYG_020-10b>
報應而不以信守之一財媚佛則反禍為福是招權鬻
獄汚吏事也爾之見性而不漸諸訓典左右如其真是
赤子不得成人也見丹而丹見素而素不肯一御其心
而之他率斯道則上不得正其下下不得忠其上絶其
維而逸之野鹿焉疾子䘮心焉孰謂天下國家也以是
窮之而弗聽者是偶人也與偶人語尚何取其聽哉
孟子有言曰男女居室人之大倫也雖聖人未之有異
而浮屠何其介哉彼此盡能泊然以循其法者也惟人
<pb:KR4d0042_WYG_020-11a>
之愚父母徒惑其富厚安閒捐孺子而奴之厥初未有
知也既長而悔盍歸乎無業以衣食也不得巳而終焉
其心豈異人哉是鍾梵不足以樂怨曠奈何其欲隂陽
之和也
為禮不為財先王以是鑿人耳目中下之世人不知禮
而利之圗雖在埶或可以貨取故囂囂者舉疑其上浮
屠氏睨其機也又使之疑天地夫古之事上下神祗也
惟天子二王周公後諸侯雖大國弗敢及因吉土而壇
<pb:KR4d0042_WYG_020-11b>
牛必在滌三月然後用齊明盛服惴惴惟恐其不稱也
今浮屠埽民家而召之且賛之謁佛畫坐誦累譯之言
謂之加持吁孰謂天地之大而為一飲食若臣僕然乎
盖疑之者漸也
善賊者必搏人之親愛而質之攻之則并殺縱之則幸
而生孰忍以其貨故而血所愛也善贓者必誘時之貴
仕而質之飾情以為亷借力以為勤一釣而得舉則負
其埶而馳攻之則連坐縱之則幸而免孰敢以其民故
<pb:KR4d0042_WYG_020-12a>
而病貴臣也舉一人而刳剔億萬人其罪在此不在彼
也戒之戒之無為賊子所質
後之俗何其粲粲乎相髙以富相矜以侈吾財之所可
貿易雖國寳必用之財之不給帷帟粧櫛之不逮人則
妻妾詬其無能女子羞泣不肯升車以嫁故民刑扵争
吏禽扵貪豈曰不愛身耻其不若人也正其禮謹其禁
㧞其僣本而域之扵三代畜財千萬朽貫而無所施設
或㡬乎其亷且讓也
<pb:KR4d0042_WYG_020-12b>
婦人從人者也從之斯尊之矣卑其夫未有能從命也
夫弱扵外婦強扵内下上其心而莫之制何所弗及哉
舉天下而漸其風亂矣王化之存者㡬何是故婦人扵
夫家不可不使之盡禮也必待其敵而後禮焉則周之
女前嫁商而後嫁秦乎往者不可追來者不可期是無
地而致婦道也然則何彼襛矣之詩斯妄言乎
仁義曷居乎䘮禮仁義之盡也今也求諸篇盖彬彬焉
而士大夫諱讀職敎化者不以是病也遇哀而哀哀忘
<pb:KR4d0042_WYG_020-13a>
則己賢者無以節不肖者不勉焉吁㣲三尺法㡬何其
不錦衣而舞柩也法禁怯而不禁豪禮則左右而勝焉
知禮而違曰吾能不自愧乎知禁而犯曰誰敢言哉雖
然士大夫未見其尊親也夫燕雀必有啁噍之頃焉哀
而不以禮是以燕雀送其親也
周之季樂敗矣而夷音篡之流連遂至扵今彼邪人者
猶以為歉也又取而歌其淫辭音之動人也多矣而其
言及牀笫焉中材兒曹狂舞怨泣之弗暇人道扵是愈
<pb:KR4d0042_WYG_020-13b>
無别矣忍人哉吾民何罪而以是蠱也吁仲尼弗復司
寇矣是螻蟻不得飲血扵兩觀也
法言曰大人之學為道也小人之學為利也吾嘗策之
矣為道乎實不待率也為利乎以利輔道斯嚮道矣誘
之嚮道漢事然也察州郡辟公府(句/)小吏賤人或勉為
善也誘之違道近事然也不求其徳而試其言冠緌之
下或屠販之器也吁今之立乎道義之門者聞人足音
葢欣然矣
<pb:KR4d0042_WYG_020-14a>
善之本在敎敎之本在師師者所以制民命其可以非
其人哉古者家有塾黨有庠術有序國有學為民立師
也學校廢師不命扵上而學者自擇焉識不至擇不精
是能言之類莫不可師也然則父儒而子墨朝華而暮
戎不足恠矣嗚呼君子如欲化民成俗其照之末光乎
　　　野記二篇(并序/)
　予居東郊外耳目所得有可以為世戒者作野記二
　篇
<pb:KR4d0042_WYG_020-14b>
里之氓有慕都邑之侈者以其畜牛易人之乘馬既數
嵗矣土田之腴舍牛而不獲倉廩菽粟耗于馬腹饑餓
且不救而馬之能卒無益扵甑釡噫今之絶故賤而友
新勢忽講習而嚮奔走有不病其田而空其菽粟者乎
春陽既作草之百名生扵穹陵扵絶澤扵不迹之地霧
雨所盥風氣所弄苖堅蔓驕生理自若舍是而入田畆
者則根與稻争潤葉與粟誇暖角長等碧疑過者之目
農人之父病其為稼害也掘而去之不遺種火變水腐
<pb:KR4d0042_WYG_020-15a>
狼藉道側願為糞土蕪弗可得矣噫安爾類計爾材不
自齒扵嘉穀則奚禍之來
　
　
　
　
　
　
<pb:KR4d0042_WYG_020-15b>
　
　
　
　
　
　
　
　旴江集巻二十

<pb:KR4d0042_WYG_021-1a>
欽定四庫全書
　旴江集巻二十一　　　　　宋　李覯　撰
　　慶厯民言三十篇(并序/)
　慶厯三年屏居里中自念生而宦學其秉心也勞其
　慮事也多既不克進且為編戸以死終無一言其何
　補於世記曰上酌民言則下天上施故為慶厯民言
　凡三十篇
　　開諱　備亂　審姦　防蔽　效實　慮永
<pb:KR4d0042_WYG_021-1b>
　　謹聽　辯儒　廣意損欲　本仁　愼令
　　考能　止幸　裁舉　精課　懋節　崇衛
　　省盗　釋禁　南畧　敵患　柬士　儲將
　　逺私　正局　厚農　復教　孝原　天諭
　　　開諱
身莫不惡死而未嘗有不死國莫不惡亡而未嘗有不
亡等死耳殤不若彭之壽等亡耳秦不若周之世壽雖
髙而歸之死世雖永而歸之亡然而以死亡為諱者是
<pb:KR4d0042_WYG_021-2a>
不智也聞死而愠則醫不敢斥其疾言亡而怒則臣不
敢爭其失疾不治則死或非命失不改則亡或非數是
諱死而速死諱亡而速亡智者果如是哉故古者天子
即位卿授之策曰慶者在堂弔者在閭誡亳社忌子卯
惴惴唯恐如桀紂也鄙諺有之厲人憐王謂絞纓射股
擢筋餓死甚於腫胞之疾嗚呼君人者得聞此言也則
寢不瞑食不㫖尚何從欲之有乎
　　　備亂
<pb:KR4d0042_WYG_021-2b>
治之民思亂亂之民思治何也生無事之時身安而意
侈刑弛矣急之則驚斂輕矣加之則怨力未嘗鬭自謂
勇心未嘗謀自謂智知兵之利而未見兵之害小不得
意則欲翼而飛矣¶故¶曰治之¶民思亂也處多難之世城
者不肆野者不稼彊者僵於戰弱者斃於餓父母妻子
刼束屠膾然後見兵之害而不獲兵之利幸而有主則
將雨其槁矣故曰亂之民思治也思治矣雖中才<md:KR4d0042_SBCK_021-1b>¶可得
其¶歡思亂矣非聖人不能弭其漸大禹之戒曰予臨兆
<pb:KR4d0042_WYG_021-3a>
民懔乎若朽索之馭六馬故智者慮亂於治愚者謂治
不復亂悲哉
　　　審姦
盗之未泄也日與之接而不知其盗姦之未露也日與
之居而不知其姦衣纓言動與人同而盗姦在其心知
之固未易也及夫贓出械見刑殺於市而衆人皆知其
盗謀行亂作國家敝敗而後世皆知其姦知其盗非衆
之智由獄吏之讞也知其姦非後之賢由史臣之筆也
<pb:KR4d0042_WYG_021-3b>
觀書者睹曩時之禍皆笑其不知姦矣而不曰我之姦
者亦待史筆而後知也漢元帝謂幽厲任巧佞自以石
顯愈於彼故京房曰臣恐後之視今如今之視前嗚呼
安得敢言如房者乎
　　　防蔽
人主不知亂作者左右蔽之也彼豈不愛於君幸其滅
亡耶蓋懼誅耳平居以佞邪席其身養君之欲迎君之
非君有問焉必曰安於㤗山也然而亂且起國且危是
<pb:KR4d0042_WYG_021-4a>
昔者欺吾君也君一怒焉則死不待頃於是纊君之耳
不使聞危亂姑緩吾死何暇慮長久也陳後主之沈客
卿隋煬帝之虞世基勢敺之然曷足怪也故邪臣非不¶
愛其君不得其事君之道也昏主非不愛其國不得其
守國之術也不得事君之道者始不正也不得守國之
術者終不明也若曰臣之愛君而終用之不照之以明
則雖欲孝宗廟其如¶宗廟何
　　　效實
<pb:KR4d0042_WYG_021-4b>
官名也¶¶¶事實也有名而無實¶天下之大患也上弛而下
偷文¶書具口舌給而信其行事是見駑稱驥而不考之
千里也國不一官官不一事何從而得其實盍責之主
者乎縣焉何實責之郡郡焉何實責之諸道諸道外也
羣司内也内外之實責之宰相宰相之實上觀之天而
下察之人乎上觀之天隂陽調乎下察之人國富乎兵
强乎百姓康樂乎四夷協服乎此不待下席而灼見矣
責有所在罪有所當故曰<md:KR4d0042_SBCK_021-2a>¶四郊¶多壘<md:KR4d0042_SBCK_021-2b>¶卿大夫之辱地廣
<pb:KR4d0042_WYG_021-5a>
大荒而不治亦士之辱如是人人莫敢不自盡昔唐徳
宗不知盧杞姦邪蓋不思其實矣去四海之廣而投諸
奉天非姦非邪誰使然也彼誠有所合合則信信則惑
惑則非是而是非矣嗚呼君人者其亦愼其合乎其亦
愼其合乎
　　　慮永
亡國之君不皆惡非桀非紂則所由漸矣漸者何也基
禍於彼而受禍於此也天下之勢一往而不反若決河
<pb:KR4d0042_WYG_021-5b>
堤使東流也基禍之主外久安而内自賢道失於心而
弗思權移於人而弗寤然祖德或未没民心或未解故
有幸而免也受禍之主乗亂得位名雖為帝治不在已
囚拘旒纊之下弗獲忠義之助故不幸而及也漢獻帝
唐昭宗其何罪歟故明者舍近而謀逺無謂未足患將
為子孫患彼具臣者寄位如邸舍幸當其時無事不暇
念身後也人主為萬世計不可溺苟且之議禍不在身
而在子孫既足動其心矣而况倉卒之可虞哉
<pb:KR4d0042_WYG_021-6a>
　　　謹聽
讒者沮善者也諫者抑惡者也名之諫者皆知好焉名
之讒者皆知惡焉然而人主不免於信讒者讒似乎諌
也愎諫者諫似乎讒也君曰可用臣曰不可用不可之
辭同而情則異矣用君子而小人沮之是為讒用小人
而君子抑之則為諫君子小人之心忽怳而不可見是
讒諫所以亂也好諫而不愼則姦臣進惡讒而不察則
正人退世有信讒則衆非之矣愎諫則衆笑之矣彼非
<pb:KR4d0042_WYG_021-6b>
狂易病惑豈不知諫之利而讒之害顧謂之諫者非諫
謂之讒者非讒也太甲曰有言逆於汝心必求諸道有
言遜於汝志必求諸非道讒與諫皆逆心之物姑以道
求之而已不如是則貝錦之文或起於青蒲之上而刳
肝瀝血未必不疑其間我也嗚呼艱哉
　　　辨儒
儒者關治亂乎曰然用則治不用則亂乎曰非也用儒
而治者有之矣用儒而亂者有之矣故儒得其人則為
<pb:KR4d0042_WYG_021-7a>
福不得其人則為賊以小人之質而被聖賢之文如虎
斯翼固攫人於都市耳夫古之事多矣或同而異各有
為(去/聲)也小人用之則稱其一而隠其二以罔上而行私
矣飾灾異則曰堯水湯旱而不曰宋景退熒惑解多壘
則曰獫狁至太原而不曰守在四夷欲擅其權則曰舜
德無為而不曰明目達聰治不如古則曰帝王不相沿
襲而不曰一變至道此類如物怪變化不可勝窮故助
王鳯者數稱燕王蓋主以疑上心避諱吕霍而弗肯稱
<pb:KR4d0042_WYG_021-7b>
也嗚呼用儒至此是秦之湯火有不妄也
　　　廣意
人感隂陽氣以生陽主動隂主静動則為謀為慮為决
斷為事業静則為懈惰為因仍為逸樂動勝静則昭静
勝動則聾理必然也升髙居廣出外行逺明視逹聽博
覽詳問親賢臨衆講禮播樂如是者宜於陽陽得其宜
則勝隂深宫重闈時坐數卧治容巧笑厚酒邪聲俳戱
伎巧説媚譖愬如是者宜於隂隂得其宜則勝陽是故
<pb:KR4d0042_WYG_021-8a>
君子朝聽政晝訪問夕修令而夜乃安身非九女當¶御
不得進鄭聲佞人舉放逺之懼隂之勝陽也五載一廵
守至於四嶽毎歲祀天九祭地二明堂聽朔十有二孟
春耕籍四仲教戰皆在國之外廟則有四時十二月之
享社則有春秋祈報學則有合樂養老之禮皆天子躬
親之<md:KR4d0042_SBCK_021-3a>¶外朝則有三詢三¶刺大廷則謀及庶人欲陽之勝
隂也夫心官於耳目耳目狹而心廣者未之有也耳目
有得則感於心感則思思則無所不盡矣人臣飾其辨
<pb:KR4d0042_WYG_021-8b>
以誣上一降席則指為過舉是背經違古而閉其君之
思也
　　　損欲
形同則性同性同則情同聖人之形與衆同而性情豈
有異哉然則衆多欲而聖寡欲非寡欲也知其欲之生
禍也五霸莫盛於齊桓公以内嬖亢夫人者六豎刁以
自宫愛易牙以蒸子幸終於五公子爭立死六十七日
而殯七雄莫大於秦始皇以殿阿房塟驪山終於項籍
<pb:KR4d0042_WYG_021-9a>
燔其宫室牧兒燒其藏椁禍生於欲誠足畏也如使欲
而無禍堯舜固爲之矣何自苦如是彼多欲之君莫不
自謂無¶禍恃四海之力矜一人之智以天地未足為長
久而不知智力非禦禍之器也聖人寡欲故能得所欲
衆人多欲以所欲奉他人耳孟子曰昔者太王好色愛
厥妃文王以民力為臺為沼而民樂其有麋鹿魚鼈夫
能損上益下與百姓偕樂其誰曰不可
　　　本仁
<pb:KR4d0042_WYG_021-9b>
術於仁者皆知愛人矣而或不得愛之說彼仁者愛善
不愛惡愛衆不愛寡不愛惡恐其害善也不愛寡恐其
妨衆也如使愛惡而害善愛寡而妨衆則是仁者天下
之賊也安得聖賢之號哉舜去四㓙而諡以仁聖湯初
征自葛放桀南巢而仲虺謂之寛仁武王梟紂白旗而
孟子曰以至仁伐不仁仁者固嘗殺矣世俗之仁則諱
刑而忌戮欲以全安罪人此釋之慈悲墨之兼愛非吾
聖人所謂仁也夫守國在政行政在人人不忠而亂乎
<pb:KR4d0042_WYG_021-10a>
政政亂則國將從之而且以不誅為仁是輕國而重仁
也故明主持法以信馭臣以威信著則法行威克則臣
懼而後治可圖也
　　　愼令
君出令而臣沮之何如曰下制其上也民從令而君改
之何如曰上欺其下也上欺下則民心惑下制上則君
權輕民既惑則不聽君既輕則不威上不威而下不聽
其漸亦足憂也夫為令之弊有¶四初不審終不斷言者
<pb:KR4d0042_WYG_021-10b>
矜聞者爭¶也洪範有大疑則謀及¶卿士庶人卜筮彼作
事不咨於衆慮不待盡而輙行使人有以詬病是初不
審也日月之行則有冬有夏月之從星則以風雨謂政
治不可從民欲耳彼有沮之則不計利害大小而遽改
是終不斷也君陳以謀猷入告而順之於外曰惟我后
之德彼議一事則夸以為功使其黨間而疾之是言者
矜也秦誓曰人之彦聖其心好之不啻如自其口出彼
聞人之功恥居其下雖善必沮是聞者爭也人主能知
<pb:KR4d0042_WYG_021-11a>
弊之所在則可以行令矣
　　　考能
言一也而所由生者異或生於心或生於耳生於心者
帥志而言言則必形於事生於耳者剽人之言施之事
則悖矣故上不好言則利不在言言者皆志也上之好
言則言可近利無志者亦言矣鈔古書畧今文變白為
素析一為二以希世願用一易其褐則言且忘矣何有
於事而况偶句諧韻言非其言者豈足問哉嗚呼天下
<pb:KR4d0042_WYG_021-11b>
皆以言進未能不以言取既取矣胡不試之以事事讎
於言然後命以其官可也王制曰論定然後官之試此
職也任官然後爵之以能而命也如是則無曠官矣
　　　止幸
亂始於恩怨始於幸亂始於恩進非其人也怨始於幸
有望而弗獲也選舉所以籲賢能而曰必多取則不肖
入之矣賢者寡用之可盡而不肖滿天下用一不肖舍
一不肖尚有怨矧用一不肖舍百不肖乎夫萬物以類
<pb:KR4d0042_WYG_021-12a>
動彼能是我亦能是用彼而舍我宜其怨也器玉者純
於玉則碈知其賤不免於用碈則山石皆待沽矣有國
者啓人之幸而欲人不怨人之類盡官而後可也傳曰
民之多幸國之不幸寵不肖以敗其官不幸大矣而况
怨且怒哉
　　　裁舉
唯善能舉其類不善亦能舉其類以堯之聖而問諸朝
驩兠共工尚相歎美矧郡縣之逺聰明所不接邪賢人
<pb:KR4d0042_WYG_021-12b>
在下¶位不使賢人舉之而必曰長吏長吏皆賢邪彼不
肖之相好亦若賢之於賢不肖之惡賢固如賢之惡不
肖好同而惡異也不肖位乎上而望其進賢難矣賢知
賢不幸而非其屬又不得舉然則賢人不遇豈天命哉
故責所舉之賢不若責舉者之賢舉者賢則所舉賢舉
者不肖則所舉不肖一不肖達而舉十不肖十舉百百
舉千如此則剥道成矣
　旴江集卷二十一

<pb:KR4d0042_WYG_022-1a>
欽定四庫全書
　旴江集巻二十二　　　　　宋　李覯　撰
　　　精課
虞書三載考績三考黜陟幽明此百代常行之制也有
功者升有過者黜無功無過者職其舊如是可以勸功
而懲過世之考績則異於此無功無過者升是升不必
功也有過者職其舊是過不至黜也功無益而過無損
懲勸安在哉故妄庸人一出選部雖梏其手雖鉗其口
<pb:KR4d0042_WYG_022-1b>
而尊爵自至此董生所謂累日以取貴積久以致官廉
耻賢不肖所以無辨也夫進人不問其功而問其久彼
草木久則長大可用人之材不能日夜生息亦已明矣
三歲而進一官是三歲而材一變乎如此則牛馬走抑
可以久而用之矣
　　　懋節
使人以賞罰衆人之使人也使人以禮義聖人之使人
也賞罰外也可去可就禮義内也一中其心天地四方
<pb:KR4d0042_WYG_022-2a>
無所逃矣有賞罰而無禮義安則可非濟危之具也誘
之以賞利有厚於賞者脅之以罰禍有大於罰者利厚
於賞則去賞禍大於罰則就罰叛國之利或厚於賞死
戰之禍或大於罰有以動小人之心矣學以禮行以義
交游之讐尚復之况君乎杯酒失意尚死之况國乎名
焉吾賞耻焉吾罰意氣感發非有令之者也世俗誠大
壊矣學者為官不為道仕者為身不為君見得其虎聞
䘮(去/聲)其鼠父子昆弟之詔告妻妾之耳語非富非貴如
<pb:KR4d0042_WYG_022-2b>
舉其諱上之人又從而啓之賞先於功而功不立罸輕
於過而過不改無事而禄有事而賞位孺稚輿貨財而
後行則是禄為我有而事以賞傭也禮義既銷矣而賞
罰且玩階之者其誰乎孔子曰君子學道則愛人小人
學道則易使信矣嗚呼三代不可作安得六國之士而
與歸乎
　　　崇衛
圖國在忠用忠在力濟力在權力者兵也食也權者所
<pb:KR4d0042_WYG_022-3a>
以制兵食也忠而無力則忠非其忠力而無權則力非
其力忠非其忠死無益也力非其力令不從也奬周室
者豈特桓文之忠齊晉之力也豈特齊晉之力覇王之
權也無力無權則豫譲一劍徒自快耳天下古之天下
也而彊弱異謂秦曰彊者非也彼秦取以彊而守以弱
罷侯置守是也秦亡積千載而天下之弱彌甚刺史郡
守寄客於外兵非吾兵食非吾食以服人者三尺法耳
一旦當事則刑罰鞭扑非亂賊所畏也授首且不暇孰
<pb:KR4d0042_WYG_022-3b>
為勤王哉義苟在焉胙之以國何害苟為不義陳勝吳
廣豈嘗據大權也
　　　省盜
盜不能禍天下而召天下之禍彼殺人以求食人固讐
之安能禍天下盜既多殺既極讐者弗能報而後姦雄
起焉盜者人之讐也而姦雄以誅盜為名是孝子慈孫
夫婦之相哭者望之不啻如濯熱因天下之心收天下
之權如此乃能禍天下人主知盜而不憂者以其舉錯
<pb:KR4d0042_WYG_022-4a>
非姦雄之利也而不知姦雄不為盜故防姦雄莫若除
盜賊姦雄不得盜賊之資則不敢起嗚呼殺人者人之
賊而巳矣惡殺人者誠國之賊也
　　　釋禁
與衆同利則利良民不與衆同利則利㓙人㓙人嗜利
盜之所由興也山海之貨職在商賈久矣而曰屬之吏
屬之吏則衆不得錯手足法重矣而利亦重法重則良
民憚利重則㓙人入然而董之以法是敺其為盜也彼
<pb:KR4d0042_WYG_022-4b>
㓙人者豈曰死可欲而生可惡哉過在歆諸利而謂不
必死耳不幸而幾於死則莫若為盜為盜又不必死也
夫能弛其禁達其利則㓙得與良齒胡為苟免於兵刃
間哉
　　　南畧
南北離合繫天下盛衰漢之衰則離逮晉而合晉之衰
又離逮隋而合近者唐之衰又離逮宋而合距長江之
固因中原之擾擾則自救且不給胡治於彼哉後雖有
<pb:KR4d0042_WYG_022-5a>
明王興彼業巳成彼守已完非數十百年不可取此前
事之驗也北擾矣而南又離離則米帛金錢之漕弗復
跨淮而上如疾將病而絶之食耳此後事之憂也俗人
皆以吳楚之兵弗如北而不知姦雄謀事常伺天下之
衰當其盛時尚可論彊弱及其衰也雖曹公用兵弗能
與孫權爭馬超韓遂在關西為後患故也然則如之何
則可曰宿師樹賢以扼其咽然後可也
　　　敵患
<pb:KR4d0042_WYG_022-5b>
夷夏奚若曰所謂夷者豈被髮衣皮之謂哉所謂夏者
豈衣冠裳履之謂哉以德刑政事為差耳德勉刑中政
修事舉雖夷曰夏可也反是則謂之夏可乎愚儒之咤
則曰彼夷我夏而不曰内自修内自修則德刑政事四
者備當而後曰夏勝夷可矣是謂知彼知已百戰不殆
彼欲虛吾國困吾民應之以儉則國可富民可逸然猶
不能是堕其術内也嗚呼夷夏非古之夷夏也先為不
可勝以待彼可勝善矣不然禍且日至豈徒由余所笑
<pb:KR4d0042_WYG_022-6a>
　　　柬士
天下有攻守草昧之時攻天下者也繼體之君守天下
者也攻之兵雖怯而勇乗勝也守之兵雖勇而怯未之
試也不試巳然况敗歟夫戰在氣三皷而竭曹劌所以
克齊然而人不見勝唯敗是聞怯則宜也爲政者務兵
多以彊國而不知其弱國兵多則不擇不擇則大抵怯
耳勇者尚怯况眞怯哉敺十怯以向一勇敗不足疑言
之者必曰某以若干敗於若干以為彼太公孫子勢不
<pb:KR4d0042_WYG_022-6b>
可校後雖勇士固心醉矣非弱國而何胡不芟其冗轉
其資以厚敢死使以寡勝衆而後氣可復庶乎彊國矣
　　　儲將
死生存亡在將將之難也百夫長猶不可虛矧其上者
乎資舟於旱資車於水先事而求則詳以實驗也事至
而求則粗以言擇也用人者皆曰以能不以行彼閭巷
細謹誠不足問豈大節之可違哉孫子語將能則曰智
信仁勇嚴不信而任事則事反不仁而御衆則衆殃如
<pb:KR4d0042_WYG_022-7a>
是而曰能不必行可乎矧彼言者又非能也以言擇將
天下皆欲言婢兒庸保亦知誦書傳學計策以自進進
者多矣可盡用乎兵蓋不祥之器學者未得其千一而
志意已壯壯則思用不用則聚而怨怨則無不為是有
國者教之叛也獨奈何
　　　逺私
晉侯以勃鞮用趙衰趙王以繆賢得藺相如皆奄人也
謂奄之賤而能進賢何也曰賤故能進賢貴則疾之而
<pb:KR4d0042_WYG_022-7b>
已矣古之奄給房闥使令蓋甚賤賤則雖賢人當國何
害故進之後之奄為帝王耳目蓋甚貴貴則有威福玉
食之罪婞然唯恐賢者之繩已故疾之豈古之奄才而
後之奄不才勢不便耳使勃鞮繆賢復生且不免為譛
人夫非晉趙之時而垂晉趙之聽是賢者弗可得而不
肖售矣
　　　正局
周官内宰大夫士十有四人九嬪世婦妾御屬焉彼天
<pb:KR4d0042_WYG_022-8a>
子后妃猶以大夫士治之矧羞服匪頒好用之式而有
不在有司者乎外自省寺重之以殿中六局所以奉乗
輿者備矣顧奪而歸諸奄何哉有司奉法而奄人阿意
奉法則用節阿意則欲逞此利害甚明白然而弗思者
夫其殘民乎
　　　厚農
先王之馭民也節其所為後王之馭民也極其所為夫
惰之志在逸先王節之則不得逸農之業在勞先王節
<pb:KR4d0042_WYG_022-8b>
之則不甚勞宅不毛者有里布田不耕者有屋粟閒民
無職事者出夫家之征誰謂其逸哉什一而稅用其力
歲不過三日春耕則田畯饎焉秋斂則蜡祭息焉誰謂
其勞哉王道消政出苟簡賦乎曰農役乎曰農田有榖
而桑有繭非敢愛也五兵之用百工之材皆農無有而
必責之是行商蓄家籍農之産廪農之食矣彼惰游未
始及於政且開宂食之路以進之逸者極其逸勞者極
其勞勞而不貳者戅而巳矣嗚呼使天下皆戅則可不
<pb:KR4d0042_WYG_022-9a>
幸而有心則羣入於惰欲望九年之蓄難矣
　　　復教
樂正以詩書禮樂造士王太子王子羣后之太子卿大
夫元士之適子皆造焉說者必曰為化民也為選賢也
而不曰愛諸臣之子保諸臣之家也人不教不善不善
則罪罪則烖其親墜其祀是身及家以不教壊也故明
主推恩羣臣必先教學與其寵於今孰若無辱於後不
務教而務官之以市井言未學而仕其幸大矣智者慮
<pb:KR4d0042_WYG_022-9b>
之則為禍亦大彼不善之資而假之位鮮不及也嗚呼
官者上之所輕雖曠何損家者下之所重可不自為謀
哉齠齓腰印組鼓篋齒庠序勞逸誠不同而禍福存焉
耳
　　　孝原
禮職於儒儒㣲而禮不宗故釋老奪之孝子念親必歸
於寺觀而宗廟不跡矣夫祭祀豈徒自盡其心以交神
明而巳蓋有君臣父子夫婦親疏長幼貴賤上下爵賞
<pb:KR4d0042_WYG_022-10a>
政事之義是謂教之本也彼寺觀何義哉嗚呼釋老不
存則寺觀不屋非宗廟何適儒之彊則禮可復雖釋老
其若我何
　　　天諭
畏天者昌習天者亡何謂畏天髙宗成王是也何謂習
天元成是也人之情非所常見而見之必懼懼必思懼
之情同而所思不同明主思之以為在德德修而灾異
消然後愈知天之明而德之益也闇主思之以為在數
<pb:KR4d0042_WYG_022-10b>
故任數而不修德德不修而禍未至然後愈知天無心
而數有定也惟天之仁又出灾異以申勑之彼必曰前
既無害此奚為哉亦數而已矣灾異愈多不懼愈甚耳
習於聞目習於見心習於思習之久則不聞不見不思
焉耳然而上帝之怒不足獨當下延衆庶上累廟社甚
可痛也嗚呼人不可玩况天乎天而可玩君命何足道
哉此孤臣正士所以泣血於地下也
　旴江集巻二十二

<pb:KR4d0042_WYG_023-1a>
欽定四庫全書
　旴江集巻二十三　　　　　宋　李覯　撰
　　記
　　　袁州學記
皇帝二十有三年制詔州縣立學惟時守令有哲有愚
有屈力單慮秪順德意有假官借師苟具文書或連數
城亡誦弦聲倡而不和教尼不行三十有二年范陽祖
君無擇知袁州始至進諸生知學官闕狀大懼人材放
<pb:KR4d0042_WYG_023-1b>
失儒效闊疏亡以稱上㫖通判潁川陳君侁聞而是之
議以克合相舊夫子廟陿隘不足改為廼營治之東北
隅厥土燥剛厥位面陽厥材孔良瓦甓黝堊丹漆舉以
法故殿堂室房廡門各得其度百爾器備並手偕作工
善吏勤晨夜展力越明年成舍菜且有日旴江李覯諗
於衆曰惟四代之學攷諸經可見已秦以山西鏖六國
欲帝萬世劉氏一呼而關門不守武夫健將賣降恐後
何邪詩書之道廢人唯見利而不聞義焉耳孝武乘豐
<pb:KR4d0042_WYG_023-2a>
富世祖出戎行皆孳孳學術俗化之厚延於靈獻草茅
危言者折首而不悔功烈震主者聞命而釋兵羣雄相
視不敢去臣位尚數十年教道之結人心如此今代遭
聖神爾袁得賢君俾爾由庠序踐古人之迹天下治則
撢禮樂以陶吾民一有不幸猶當仗大節為臣死忠為
子死孝使人有所法且有所頼是惟朝家教學之意若
其㺯筆以徼利逹而巳豈徒二三子之羞抑為國者之
憂此年實至和甲午夏某月甲子記
<pb:KR4d0042_WYG_023-2b>
　　　建昌知軍㕔記
人得擇官久矣天下唯股肱郡簡於帝念其餘在所欲
夫食飽居安人情所不免故分田之廣狹公膳之有亡
官舍之媺惡凡仕者鮮不以為言建昌軍距行在三千
里浮汴淮江湖不幾月不至吏巳禄縣官無古圭田之
比厨無子錢以勞賔客屋數十个蓋偽李氏時作其壽
將百年度制卑陬尤不稱事是以當世髙足之人聞之
憮然莫肯為來有不幸而至者什不一二過此則物故
<pb:KR4d0042_WYG_023-3a>
不容於它取自竄焉政以是厖民以是創秋陽炙天井底
或凌噫匪夷匪蠻匪海山瘴蠱之地獨無富侈之資以
奉俊良使永永來為人父母誠可歎已今虞部張公其
不幸而至者乎公本於質直而文無害嘗治四郡左官
是邦惟思昔人必葺之義廼更浮橋遷集賓亭作廻車
院而本㕔及焉㕔之築土方五丈架梁三十有五尺取
材於山因役於軍蚩蚩斯人不費不勞自春徂夏厥功
以濟民不有勞惟公之勞公不有利惟民之利有問焉
<pb:KR4d0042_WYG_023-3b>
者必告之曰官舍羙矣則其去就之心宜稍異於昔所
謂民之父母或數來其為利豈少哉草茅生請書以見
意慶厯七年六月丁巳記
　　　建昌軍儀門記
觀古君臣之間近則禮為之厭逺則尊得以伸故畿外
諸侯門阿之制與天子凖宫隅城隅各下一等天子五
門諸侯有三門臺而道屏於中為宗廟朝廷大抵不甚
異蓋南靣之君分土而治不若是無以貴於一國民知
<pb:KR4d0042_WYG_023-4a>
其君之貴然後知王室之尊堂陛之言亦此類也自罷
侯置守於今幾世弱權削威居無常人有地數百千里
而宫室輿服靡所張顯唯中門立㦸非出入不開東西
兩夾門趨走之士紳笏磬折於其外非召呼不敢前以
此異於他官舍謂之儀者有意也哉太常博士吳公使
建昌既視事曰神人在上萬事有經萬民有業吾守臣
布行詔書奉順德意而吏職修矣披牒治訟若人四支
雖終日運動不為勞心廼行府署唯㕔事葺其餘屋古
<pb:KR4d0042_WYG_023-4b>
老卑小或如翼覆地其中無光或如衣之敝随補随破郡
治所在而陋於一邑不務改作俾民何觀謀於僚屬其
心同聽於輿人其言樂自儀門始以及内寢不日而備
君子謂吳公以文學進宜其知治道父兄皆大臣其耳
目固不隘官為博士宜用心於禮位當刺史在可行之
地此一役也以儀門為始夫豈徒哉盍書之以示後覯
應曰唯慶厯八年冬十一月甲子記
　　　建昌軍集賓亭記
<pb:KR4d0042_WYG_023-5a>
康定二年夏六月太守慎公作新亭於軍門之南越孟
秋工告成事郡人李覯請為記曰惟兹軍築於閏唐額
於吾宋同之列郡數十年矣然規摹儉固未始斥大雖
視事有㕔罷休有堂而僚屬之所㑹賓客之所交以宴
以游舉無其地公臨郡數月政既巳成事既巳省因謀
别館以為賓榮詢諸耇老則僉以郡署之前昔嘗有亭
號三善者毁徹雖久基兆可指公乃相其地而築之且
取籍沒之材以足其用不賦一錢不役一丁而厥功以
<pb:KR4d0042_WYG_023-5b>
成飛飛其櫩角角其楹達以重關周以階櫺姑山右顧
積翠在掌旴水前來鑑裏萬象乃位賓主乃列尊爼有
緌有紳以笑以語心澄欲仙意逺還古噫誠太平君子
好事之一端也然民隠之不恤主恩之不宣而汲汲於
厨傳則何以為政室漏之不補庭草之不剪而區區於
簿領則何以為禮合是二者蓋鮮能焉今公之所治多
務大體明而不苛斷而不酷得政之和公之所居罔不
畢葺作而不費飾而不奢得禮之至兹亭之興率是道
<pb:KR4d0042_WYG_023-6a>
也慄慄其威如風之凄民之服之千里弗違煦煦其仁
在物為春民之戴之千載如新召伯聽訟勿伐其棠矧
兹攸宇其誰敢忘君命不駕匪夙則夜敢圖兹石以告
來者
　　　南城縣署記
慶厯二年㑹稽錢得臣仲基以大理丞為南城宰西安
周夢臣旻臨川滕平叔夷甫佐之於是改作主簿尉署
及縣㕔之兩翼既訖功得臣受命刺白州夢臣監雩都
<pb:KR4d0042_WYG_023-6b>
銀冶而平叔考且滿使覯記其事覯曰古者諸侯卿大
夫士其宫室以命數為之等示民有尊也今之郡縣有
社有民雖九品僚屬皆命於天子其勢固不得居陋室
如閭閻氓然世以土木為難事者財民之財力民之力
也是以亷吏善人或憚而不為乃至隘不可容壊不可
支巻席避雨露坐迎涼者有之矣吾邑三君子以居之
所不安為人之所難為捃官之餘用假吏之餘力木材
如涌而民不出一簮築作再朞而民未嘗舉趾非奢非
<pb:KR4d0042_WYG_023-7a>
儉可次可舍事成而去豈曰自為蓋將壯官府利來者
是可記也若夫舞智恃巧陵民匱財已欲佚而忘人之
勞已欲樂而遺人以憂則有識者當伐鼔於其門豈吾
之所得記哉謹用斯言諗於好事時則五年春正月也
　　　邵武軍學置莊田記
慶厯七年春三月幾望武陽假守宋公以治學官成識
之巳詳後三甲子有竒教授龔君與其學子授使者以
幣走三百里謁於余曰敝邑得天故吾公來昔昏以旦
<pb:KR4d0042_WYG_023-7b>
昔寒以燠視人如其身視學如有神言必於是行必於
是雖牒訴盈庭簡墨在前而與士大夫講解對問猶燕
居時故自庠門開不幾月慕焉而來者不絶將恐褊小
弗能容又翼中門築兩齋矣鄉之善良喜公之為子弟
之有屬也不愛其貲願易土田以備糧用凡出泉若干
萬得田若干頃歲食若干人既有成矣而公之記所未
書吾惟子之望覯聞命竊商之曰儒者詬釋氏為其籠
於世也而不解其所以然釋之徒善自大其法内雖不
<pb:KR4d0042_WYG_023-8a>
韙而外彊焉童而老約而泰無日不在乎佛民用是信
事用是立儒者則不然其未得之借儒以干上既得之
則謂政事與文學異孳孳唯府史之師顧其舊如蟬蛻
及其困於淫辟恤乎罪疾欲聞性命之趣不知吾儒自
有至要反從釋氏而求之吾游江淮而南不一日有庠
序者不一邦踵其地而問之棟字修歟或曰為去官之
舎館矣委積完歟曰充郡府之庖厨矣刺史在歟日某
院叅禪某寺聽講矣噫釋之行固久始吾聞之疑及味
<pb:KR4d0042_WYG_023-8b>
其言有可愛者蓋不出吾易繫辭樂記中庸數句間苟
不得巳猶有老子莊周書在何遽冕弁匍匐於戎人前
邪&KR0214;&KR0214;之氓尚克有夫婦父子不盡㧞髮為寺奴則幸
矣何暇彼之詬哉今宋公之仕唯其本之培下應其誠
優為之備教化之效也如此吾所謂學非若釋夸莊嚴
吾所謂田非與釋埓供養誠以今兹學者或自逺來居
處不寕則愁飲食外取則勞去愁與勞人雖下中得以
自盡於術况其卓者哉厲文之津茁道之芽入可以正
<pb:KR4d0042_WYG_023-9a>
其家出可以表天下為民教子為國養材莫之尚已龔
君以道藝立其中又欲揚公之美於無窮皆應於義敢
不書公之學問無不該而其是非一之聖人故文辭可
法施於吏道民大恱蓋將揮之廟朝一郡一學乃其觕
聞命後三日冬十月辛酉書云
　　　䖍州栢林温氏書樓記
南川自豫章右上其大州曰吉又其大曰䖍二州之賦
貢與其治訟世以為劇則其民甿衆夥可識已雖然吉
<pb:KR4d0042_WYG_023-9b>
多君子執瑞玉登降帝所者接跡䖍無有也疑其偩南
越襲瘴蠱餘氣去京師愈逺風化之及者愈疏乘其豐
富以放於逸欲宜矣故人許某家石城䖍屬邑也此年
夏踵予門道其鄉進士温某之為人曰温君少時求禄
而莫之得慨然自謂不得諸外盍求諸内不在吾身宜
在吾子孫乃圖山泉美好處奠居栢林因作講學堂房
數十其楹攻位之日𫉬五銖錢五萬於地士友珍之或
以青錢名其館凡書在國子監者皆市取且爲樓以藏
<pb:KR4d0042_WYG_023-10a>
之性寛靜用地利自足不與俗人爭訟買直孳孳以教
子弟禮賓客為巳任琴歌酒賦夜以繼日許君不妄人
也今其所稱與嚮之疑者不類是䖍之福歟自古聖人
之徳業舉在於書聖人者非其智造而巧為之也天
之常道地之常理萬物之常情也天地萬物之常而
聖人順之發乎言見乎行事君得之以為君臣得之
以為臣父得之以為父子得之以為子兄得之以為
兄弟得之以為弟夫得之以為夫婦得之以為婦長
<pb:KR4d0042_WYG_023-10b>
得之以為長幼得之以為幼反是則爭奪相殺未有能
巳者也今温君聚書勤勤是有意於聖人有意於聖人
則豈一家而巳鄰里鄉黨庶乎偃伏之矣然則䖍人之
成大名至大官盖未易知尚何吉之媿哉栁子厚於楚
越間山水如小丘小石潭袁家碣石渠石澗猶有記以
啟好遊者今有人為藏書之樓非特山水之勝記之以
啟好書者不亦可乎予欲一至欄邊四顧天外江山進
前文史相對清風兮我扇白雲兮我盖召屈原於湘魚
<pb:KR4d0042_WYG_023-11a>
之口呼李白於海鯨之背潄寳玉之餘潤拭明珠使
去纇酒酣興盡交揖而退其樂可言邪而未之得也皇
祐五年秋七月庚子記
　　　麻姑山重修三清殿記
覯幼時讀顔魯公麻姑仙壇記觀其稱道壤地之殊絶
人物之瓌怪目想其處謂如鈞天帝庭非下土所髣髴
也及長游山縱觀所有則歌吟雲煙饜飫水石而已其
餘古屋數百楹或腐或濕無足可居惟仙若神何以顧
<pb:KR4d0042_WYG_023-11b>
享噫物有愈衰而後復理之常也則所謂三清殿者今
爲復之先乎按是殿之作背山嚮陽得地之正由五代
迄兹載祀逺矣雖其營繕頗甚盛壯而木窮於蠧瓦困
於雨日壊月堕幾將壓焉潁川陳公某鄉之耆德勇於
為善一見其事惻然於中乃發家財以葺之工之巧者
必至材之良者必備或改以新或完其舊昔撓以隆昔
卑以崇赭焉而霞烘堊焉而雲溶眞儀之位得以如禮
山英水靈若喜若慰雖大道之要本乎澹泊安在土木
<pb:KR4d0042_WYG_023-12a>
之華而後張顯然名山之景列在圖籍非有游覽之盛
不足稱述故言神仙者必曰崑崙之墟海中洲島宫闕
之侈視珠玉不啻如土芥世俗相承以為美談若麻姑
山著稱久矣元和辭人白樂天軰咸有詠歌粲於屋壁
自爾以來言者溢口書者滿牘天下靈境兹不後焉苟
非崇飾棟宇嚴事上靈其何足觀之則潁川公之意豈
徒然哉覯之視公大父行也見命為記謹書其略於時
歲在辛巳大宋康定二年
<pb:KR4d0042_WYG_023-12b>
　　　重修麻姑殿記
三代之英既往禮教不競人欲大勝欲莫甚乎生惡莫
甚乎死而道家流誦秘書稱不死法以啖之故秦漢之
際神仙之學入於王公而方士甚尊寵然或云延年或
云輕舉皆人耳目間事久而未驗衆則非之矣佛之徒
後出而言愈幽逺其稱天宫之樂地獄之苦鬼神之為
非人可見雖明者猶或疑焉是故浮屠之居貨賄竭天
下宫室僭王者而黄冠師窮智役辯終弗能及自非當
<pb:KR4d0042_WYG_023-13a>
世好事慕方外之游者孰克廻面於眞靈之境哉麻姑
之名聞之於葛稚川傳申之以顔魯公記峩峩兹山得
道之所始也自唐而下祀禮不絶築宫度人以嚴其事
而殿屋之設歲月積久雨淫風虐撑拄弗暇將無以布
几席陳香燭為鸞鶴戾止之地羣目蚩蚩莫肯營救故
潁川陳君策字嘉謀博識之士肥遯州里頃嘗游山周
覽及是將命工徒一新其制言未果行而卒其子今山
陽司冦諫弟詢不忘孝思盡禀先志乃出家貲以幹厥
<pb:KR4d0042_WYG_023-13b>
事斬木而山空伐石而雲愁役不逾時營繕以畢脩廣
有度奢儉有宜禮神之位兹亡所媿論者謂真帝在上
庶方無虞歲不凶灾物不疵癘故其人得厚本節用爲
富家者往往而是内和親戚外禮鄉黨餘力乃以奉釋
老求善祥兹亦平時之盛觀也可無傳歟巖巖有堅請
勒其志於時歲在辛已大宋康定二年
　　　麻姑山仙都觀御書閣後記
皇祐三年以御書明堂及明堂之門篆飛白二體藏諸
<pb:KR4d0042_WYG_023-14a>
名山麻姑仙都與焉夏六月道士黄太和為覯言今者
聖人肆筆而山藪得之其奚翅金簡玉字蓋猶嵎夷昧
谷天象所出入撮土勺水罔不光華非復與塵俗等幸
哉願有志焉以示後何如覯伏思念王者制作史書樂
歌幽則物鬽逺則夷貉耳者必聞口者必誦安在愚儒
識之况禮不斥尊其可以犯已而又念江南卑薄與上
國人不日接異時故老既没傳聞將失實史官記注祕
莫得見則吾君之行禮彼山之受賜曷從而知之先正
<pb:KR4d0042_WYG_023-14b>
盛公亦嘗為御書閣記所以述太宗之事殆可繼也矧
兹嚴父配天古之大事漢收秦燼失其根萌冉冉至唐
名在實去五代魚肉誠所不暇祖武宗文志亦未集佑
啓我王及此希闊如廢斯起如斷斯續合符天鬼匪自
羣議禮明樂備又申之以翰墨河圖大訓永以華國周
公宗祀而文字無傳宣王蒐岐陽而石鼔非手書未有
華實相副若是之彬彬者也昔漢武帝封泰山太史公
留滯周南不得與從事曰命也犬廼者季秋大饗而知
<pb:KR4d0042_WYG_023-15a>
其說者有不在焉則謂之何尚從仙宇見是寳書抑天
幸也故就叙其語俾刻之云
　　　眞君殿記
峩峩西屏神之山下根無地髙出天百靈有位有几筵
樓殿靡迆紘紫煙眞君之名世所傳來斯為賢去為仙
玉京路險不可攀凡肉欲飛無羽翰崇堂設像鼎以新
再拜怳若登天門借問經始其何人吾邑陳侯字仲温
後十五歲維甲申李覯泰伯為之文
<pb:KR4d0042_WYG_023-15b>
　
　
　
　
　
　
　
　旴江集巻二十三

<pb:KR4d0042_WYG_024-1a>
欽定四庫全書
　旴江集巻二十四　　　　　宋　李覯　撰
　　　大平興國禪院十方住持記
佛教初由梵僧至中國不知其道而務駕其說師徒相
承積數百年日言天宫地獄善惡報應使人作塔廟禮
佛飰僧而巳厥後菩提達磨以化縁在此土始傳佛之
道以來其道無怪譎無刓飾不離尋常自有正覺思而
未嘗思故心不滯於事動而未嘗動故形不礙於物物
<pb:KR4d0042_WYG_024-1b>
有萬類何物而非已性有萬品何性而非佛佛非度我
而我自度經非明我而我自明無緇素才拙一言開釋
皆得成道繇兹立大精舍聚徒説法以衣鉢相傳授居
無彼我來者受之嗣無親疏能者當之諸祖既没其大
弟子各以所聞分化海内自源而瀆一本千支羣居之
儀率從其素故崇山廣野通都大城院稱禪者往往而
是庸俾邪妄無識洗心從學王臣好事稽首承教蓋與
夫老氏之無為莊周之自然義雖或近我其盛哉然末
<pb:KR4d0042_WYG_024-2a>
俗多敝護其法者有非其人或以往時叢林私於院之
子弟閉門治産誦經求利堂虛不登食以自飽則一方
之民失所信嚮矣通人髙士疾之兹久而未克以澄清
逮宋有天下兵革既已息禮樂刑政治世之器既已完
備推愛民之心以佛法之有益也廣祠度衆不懈益勤
聖上莅阼體聞釋部之缺因詔凡禪居為子弟前旅有
者與終其身後當擇人以主之意將補鏬漏鋤榛蕪使
宗門愈髙大則建昌軍太平興國禪院復十方住持者
<pb:KR4d0042_WYG_024-2b>
奉此制也院按舊記唐天祐丙子制置使陳暉所創號
顯源永興始有可幽師杖錫來居推輪法事逮李氏僣
江表其别子景達以齊王守臨川乃命德琳師以張大
其業琳師道行峭潔知解雄俊圜廻千里瞻仰弗暇樹
稼數十頃立屋累百楹至太宗時例以年號更賜今額
衆安法行刹此邦者莫與為等琳既化去道䘮不傳而
其徒以僥倖居之垂四紀矣凡鄉之學釋者雖知有眞
乗法印當迷而疑何所扣决今年夏主者元皓病物故
<pb:KR4d0042_WYG_024-3a>
時侍禁馮君德宣光禄寺丞李君虞卿同權軍政深惟
天聖詔書求可以長是院為人師者粤有桑門上首耆
老識逹之士相與謀曰嘗聞建安崇儼師得法於石霜
楚圓和尚廵禮所至學者圍繞師避而處行今在邇抑
可以致之乎因列名以舉郡然其言乃就迎於撫州景
德院讓不可得而後至升堂之日㑹者萬計師據牀安
坐有問斯荅如鐘之鳴如谷之響重昏宿蒙氷解雪釋
歡喜讃歎洶動街陌論者謂國朝嚴佛事俾擇知識表
<pb:KR4d0042_WYG_024-3b>
於禪林太平郡之福地也而儼師以正真道臨之燈燈
繼照曷有窮己然非吾儒文之不足以謹事始而信後
裔僉來謁予曰文子職也其可以辭重違父兄意故為
之一説時則景祐三年秋九月也
　　　太平院浴室記
釋氏東行乘風御霆山聞海驚言善言惡知死知生天
人之好地獄之暴有作斯報刑淫癸辛力過羿奡維彼
慈悲如童䝉師如膏肓醫還愚以智解囚於縲伊貴伊
<pb:KR4d0042_WYG_024-4a>
富或士或女承流蹈舞涵淹肌髄繫絡心膂何土敢皮
何木敢枝以輦以歸繩者目亂斧者手胝彌國亘野川
邪谷哆筆不可畫雲霓出中日月走下冬温夏涼為隂
為光食甘寢香百事有備一物必良惟天之啓惟神之
契人不得議孰為禮經肯顧文吏江之南城風和氣靈
鐘鳴梵聲爰有禪居號稱太平太平之聚儼師是主以
訓以撫疑者得明饑者得哺堂房以新器備以陳霞朝
卉春唯是温室缺然將榛大冶陳宰儒兼佛解法與心
<pb:KR4d0042_WYG_024-4b>
㑹斥其餘財成此勝槩材美石堅重雕複鐫圭方璧圓
下不居濕旁無見(賢/遍)天吾願釋子母意於水將意於理
爾身以澡爾心以洗洗心謂何匪塵匪沙匪刮匪摩去
爾美欲任爾平和無可不可所遇皆我萬物一馬何者
為因孰謂之果道不離人吾身佛身吾偽亦真門前舟
梁自失要津慶厯之歲是維戊子月云窮紀野夫言焉
以振厥始
　　　建昌軍景德寺重修大殿并造彌陀閣記
<pb:KR4d0042_WYG_024-5a>
儒失其守教化墜於地凡所以修身正心養生送死舉
無其柄天下之人若饑渇之於飲食苟得而已當是時
也釋之徒以其道鼔行之焉往而不利無思無為之義
晦而心法勝積善積惡之誡冺而因縁作空假中則道
器之云戒定慧則明誠之别至於虞祔練祥春秋祭祀
之儀不競則七日三年地獄刼化之辯亦随而進蕃衍
光大繄此之由故嗣迦葉者師子達摩流為東山牛頭
傳龍樹者惠文惠思熾於天台灌頂二家之學並用於
<pb:KR4d0042_WYG_024-5b>
世若夫律戒之盛凡出家者當由此塗按白居易撫州
景雲寺律和尚碑文如來十弟子中優波離善持律波
離滅南嶽大師得之南嶽滅景雲大師得之師南城人
初𨽻景雲寺徙洪州龍興終廬山東林度娑婆男女萬
五千人姜相國公輔顔太師真卿本道亷使楊憑韋丹
皆與友善樂天之敘如此南城於宋為建昌軍景雲為
景德寺律和尚之迹已無見土木之堅久者唯殿與門
殿之制不靡而其材良乃今所無基高而旁臝入風雨
<pb:KR4d0042_WYG_024-6a>
者四靣如一將恐腐折後難為功寺僧義明乃營屋若
干柱以翼之且作彌陀閣於其前右兼壯與麗為永永
計先共謀者文憲宗正既而憲住他院正亦遂輟克有
終者唯明殿之財集於衆閣成於孀何氏始卒凡八年
明講經論頗憙事以雅於予來乞文因論釋之所由興
亦使其徒知此寺昔嘗有僧為律戒師於江之南度人
以萬數當世賢者與之游以為寺之榮而有所慕焉慶
厯七年冬十月已未記
<pb:KR4d0042_WYG_024-6b>
　　　景德寺新院記
院墟於火力弗能復者數年矣壽安縣君黄氏以其夫
故都官陳員外所服若器斥賣以濟之其所謂殿堂及
諸棟宇之切於用者罔不備具此誠念死者之不可見
庶有益於㝠㝠間也凡大精舍之焚相望於天下浮屠
人難(去/聲)言其灾乃以為宫室之媺天人所欲得故取以
去且佛之説諸天之樂非人間所可髣髴是以其徒布
因求果願生彼界今乃悦人之土木而奪之則是人間
<pb:KR4d0042_WYG_024-7a>
之美物諸天亦無有尚何足慕邪而悠悠者或信之餘
燼未寒新宫已圖往往是矣兹院僧固不辯不能飾其
説以驚俗殆廢不起非陳氏之喜事而壽安發之何以
及此嘉祐三年九月庚午記
　　　廻向院記
皇祐二年夏六月旴江大水龍安其東南鄉蓋菑之所
自始視其山破壊如擊甕盎泄所畜百源一道且怒且
鬭斬大樹瀦大屋當之者父母妻子廻靣相失不得其
<pb:KR4d0042_WYG_024-7b>
屍以斂於是有去平而就高以避其復來者廻向院其
一也院之墟曰兵湖民寰而居甚卑以喧當水之來則
數十百家悉聚殿閣坐甍騎桷將顛者數僧徒嗷嗷乞
命魚鼈既免院主海元即其儕為久安計有德文者願
易之高燥地謂其别墅曰昇平相距五六里盍經營之
文守律戒知游藝士君子多與之語故列於官府而從
諗於里人而恱貧者輸其力而地以除富者效其貲而
屋以徹斂故材就新基曾未踰年厥功備具足之泥塗
<pb:KR4d0042_WYG_024-8a>
今為崇高耳之喧囂今為寂寥後山如懐前谿如蟠晨
鐘夜梵夢寐天半松霜竹月繡畫秋色自危而安去苦
得樂昔人未知勝事在我噫民之欲善蓋天性然顧無
以道之爾夫水潦之後田里傷創斗粟百錢上農蓄家
且無餘食而文師以其情言非能取佛説以自照耀使
人惑之而衆莫不竭盡以受事若夫豐富之世而豪僧
辯口先焉雖圖天宫何足怪也為人上者常病於教化
謂不可為亦過矣昔吾遊其地今聞有成喜之是以記
<pb:KR4d0042_WYG_024-8b>
時則三年秋某月也
　　　承天院記
慶厯中歸自京師有僧來訪曰自堯是為承天上首乃
言其院吾先君子嘗至焉今兹又新作往往有留題者
因責吾為詩厥後多故不果應近者復來且介秦氏甥
以院記為言覯伏念先人舊遊不勝燕雀啁噍之情其
僧又憙事吾甥又貧而為之請義不可拒問其所由來
則舊崇德院為尼媪宅間籍没當太平興國中有德琳
<pb:KR4d0042_WYG_024-9a>
師迹其事為蓋古所謂豪僧者自閩來旴住太平院徹
草廬成大禪居是時禁令疏釋氏方騁與民交利琳致
資甚髙得請公上以崇德故名遷於雲山淳化三年斬
山木營繕使其徒元立主之大中祥符元年先帝封禪
例賜今額立死堯繼之於時景祐三年瞻相闔門鞠為
老屋木之腐者將折石之裂者將堕不有改作誰嗣前
人願與有力者圖之誠意一發和者日至曰殿曰堂曰
僧堂曰水陸堂曰羅漢閣曰厨曰庫曰廊曰門始終數
<pb:KR4d0042_WYG_024-9b>
年繪素畢備於事勤矣而耻無聞故徼吾言以永之噫
浮屠人坐新宫享備器者皆是然而知子墨翰林之為
貴者幾何人邪或蹙於威力而後貨俗子取陳言以辱
金石者豈少邪堯師能不憚煩以來乞詩不獲又屬以
記傍吾親戚間求人為言唯謝絕之憂其指何邪安知
百千萬年後吾文將不行邪彼蚩蚩者將有聞而堯師
泯滅耶皇祐三年冬十有一月乙丑記
　　　承天院羅漢閣記
<pb:KR4d0042_WYG_024-10a>
吾爲承天院記巳二年丘文遂來言院之羅漢閣身所
為也願復得一辭刻之始吾童子時與令佐著作陳微
之讀書湖上丘君乃其鄰以久游貫人事日與笑語無
忤及此見之髮色則異而顔靣益壯使之年實七十矣
少為賈人上下百越走兩川而歸克有貨財治土田築
室教子孫終之淑愼以從士大夫游又能精信於釋損
其贏以補之果若釋之云則雖老而死死且復生其得
意何有窮邪噫漢代初傳佛道西域人得立寺都邑以
<pb:KR4d0042_WYG_024-10b>
奉其神漢人皆不出家魏亦循漢制石季龍僣位以其
出自邉戎應從本俗百姓有樂事佛者特聽之當是時
謂之何哉外國之神而已及東晉宋氏其法乃大蓋慧
逺居廬山名雖為釋實挾儒術故宗少文就之考尋文
義周續之通五經五緯而事之雷次宗亦從而明三禮
毛詩儒者嘗為弟子其人得不尊乎諸部佛經華藻爛
爛豈西域之文宜有所助焉者也今之釋樂乞言於文
士者亦將借助矣乎文士不必有古人之才足以埤釋
<pb:KR4d0042_WYG_024-11a>
就令有之而民耳目日異矣庸可行哉丘君以舊故勉
而為之言時則皇祐五年秋七月也
　　　新城院記
出旴江門陸行數十里無善邸舎足容食息求之僧家
唯章山其庳則新城院焉前此予歸自信時秋大熱夜
發金谿日昃不到從者請息肩得兹院以宿下馬據牀
汲井泉飲且盥清風在竹不待呼召紅塵在路不敢随
入坐未安定意已順適仰而視其梁則毛姓繢名者作
<pb:KR4d0042_WYG_024-11b>
焉有頃而繢至其禮甚卑立於堂下若吏民見官長之
為予既辭因揖而進之與之語蓋古力田敦樸之流及
院之本末則對曰殿興於開寳中則繢之王父母嘗有
勞焉堂鐘樓廊門成於景祐康定間則繢與婦徐實同
力焉予嘆曰民財有餘不以備鬭訟買直於圄犴而能
奉佛法徼福於窈㝠斯世俗以為難矣况於卑己尊賢
此道甚大誰宜知之凡人衣食足者或聞馬蹄聲在百
歩外閉門唯恐不及今吾亦布衣姑弛擔於此且無一
<pb:KR4d0042_WYG_024-12a>
介與爾相聞爾何取於我而拳拳若是乎吾無乃克謹
名節未始得罪於鄉黨乎抑爾之聞見有異於衆人乎
既嘆而去五六年矣而不忘於心近者予有䘮繢又使
其子來賻辭益遜意益勤顧無以荅遂録嚮所言者贈
之使刻石為新城院記云時則皇祐三年冬十有二月
也(元祐辛未轉運副使張商英天覺過新城院題詩云/昔讀旴川集嘗聞㤗伯賢新成文刻在往事野僧傳)
(氣格終驚俗光芒合貫天田翁不知價只得十千錢宣/和庚子朱褒世德自國門待次還郷道過新成院讀泰)
(伯先生記張丞相詩欣歎久之恐丞相未知泰伯之志/也作絶句題於後云泰伯文章自昔傳虹霓白日貫青)
<pb:KR4d0042_WYG_024-12b>
(天先生欲作酕醄醉/㪷酒何妨受十千)
　　　撫州菜園院記
浮屠師曰可栖居建昌之交陽山善持其佛之法而言
行不妄且長於醫故士大夫禮之慶厯三年秋八月來
抵予曰栖臨川人母固無恙而異父弟亦學佛今住菜
園院曰智賓者是也兹院之廢數十年矣寳元中其鄉
人請於邑大夫願得智賓居之賓之來則四顧梗莽無
一瓦尺木之業栖告之曰吾嘗患吾佛之徒將遊吾州
<pb:KR4d0042_WYG_024-13a>
而未能進必休於近郊之逆旅乞錢炊食雜於博徒倡
女間甚汙吾法今兹院與城相望果能興之以舍吾徒
豈不滿志矧吾弟主之而吾母居其旁足以躬晨夕之
養外張吾教内便吾家是不資他人吾力可為由此盡
散槖中凡醫之所得者給之説法者曰堂事佛者曰殿
館僧有位具饌有所大抵墻屋器用皆栖之為也工將
畢矣幸為栖志之予曰浮屠人盡心於塔廟固其職耳
能不以禍福誘脅殫吾民之力者蓋未之見今栖以醫
<pb:KR4d0042_WYG_024-13b>
售其得財乃自奉其法而不掠於人且厚其弟以安乎
母不離吾孝友之道言乎其黨抑可尚巳故書以授之
使掲諸石云
　　　修梓山寺殿記
天下名山水域為佛墜者什有八九其次一泉一石含
清吐寒粗逺塵俗處靡不為桑門所蹈藉蓋佛之威靈
赫赫於世僧之辯慧有以得之故國不愛其土民不愛
其財以割以裂奉事之弗暇建昌軍江表之上游也地
<pb:KR4d0042_WYG_024-14a>
靈源長筆不可譜由治城東走十餘里峰者如引岡者
如頓渟者影毛髮噴者化雲霧其間據形勝起塔廟者
往往而有梓山院乃其一焉道阻而僻游從之士罕至
目不睹紛華耳不聞勢利惟松君竹侯鼓舞風韻猿悲
鳥哀將送歲月宅於是者苟有以存諸心其安稳何如
哉然殿宇之作其來積久築者以圯蓋者以坼莊嚴不
充瞻禮無地軍教練使吳臻家故饒財心且喜事由景
祐中始謀營建凡立屋四楹塑像九軀所以奉經教福
<pb:KR4d0042_WYG_024-14b>
祖考也噫佛以大智慧獨見性情之本將敺羣迷納之
正覺其道深至固非悠悠者可了若夫有為之法曰因
與果謂可變苦而樂自人而天誠孝子慈孫所不能免
也則斯殿之成與吳氏之用心亦可嘉已見屬為記其
何以辭時則歲在辛已康定二年秋九月也
　　　邵氏神祠記
李覯曰天子之祀曰泰厲諸侯曰公厲大夫曰族厲謂
古之有天下國家而滅絶無後其鬼無歸故與人為厲
<pb:KR4d0042_WYG_024-15a>
耳江南地熱濕四時多癘疾其病者謝去醫藥閉門不
與親戚通而歸死於神神之號名則曰某王某王無乃
所謂古之有天下國家而滅絕無後者邪當其氣盛而
病革禳祈不可解則皆謂神曰五通者能有力於其間
故牲毛酒滓狼戾於五通之室矣建昌治城北有民邵
氏世奉五通禱祠之人日累什百景祐元年冬里中大
疫而吾家與焉乃使人請命於五通神不能言决之以
竹杯珓時老母病不識人妻子暨予相繼困甚唯五通
<pb:KR4d0042_WYG_024-15b>
諗以無害疾之解去皆約日時雖寳龜泰筮弗是過巳
噫五通之為神不名於舊文不次於典祀正人君子未
之嘗言而有功於予其可以廢巖巖者石可伐可磨惟
德之報焉知其他
　
　
　
　旴江集巻二十四

<pb:KR4d0042_WYG_025-1a>
欽定四庫全書
　旴江集巻二十五　　　　　宋　李覯　撰
　　序
　　　皇祐續藁序
覯慶厯癸未秋録所著文曰退居類藁十二巻後三年
復出百餘首不知阿誰盜去刻印既甚差謬且題外集
尤不韙心常惡之而未能正於今又六年所得復百餘
首暇日取之合二百三十八首以續所謂類藁者噫行
<pb:KR4d0042_WYG_025-1b>
年四十四疾疹日發作其於文字間尚克有進也歟續
藁凡八巻時又有周禮致太平論十巻孤行焉皇祐四
年八月庚子序
　　　延平集序
世俗見孔子不用而作經乃言聖賢得志則在行事不
在書也噫孔子誠不用矣堯舜禹湯時聖賢有不得志
者乎奚其為典謨訓誥哉成王周公時有不得志者乎
奚其為雅頌哉心之志志之言言之文若凍餒然孰謂
<pb:KR4d0042_WYG_025-2a>
得志而不衣食哉用之大其言者愈大虞書之厯象日
月星辰夏后之賦貢九州周人之職三百六十官不已
大乎今之君子固多靳儒至於布衣閭巷尚曰賢者行
而已不必文也彼顔閔氏時夫子在蓋無可復言非為
有德行不著書也游夏之徒不在德行科亦不措一辭
子思孟軻豈無德行乎是皆不才子無功於文而雷同
此說以自慰耳建安宋貫之仕逾二十年用雖不大志
亦未得然有君親之奉有政事之勤在他人投筆久矣
<pb:KR4d0042_WYG_025-2b>
而貫之拳拳不翅褐博其學要諸仲尼餘鮮取焉多聞
而敏所嚮靡不克故集而行之者四五去年秋以南劍
監郡假守昭武既期又成十巻目以示覯曰延平集覯
嘆今人之異乎古美貫之之異乎今孰告吾君而大用
之其言又有大於此者因序以冠其首時則慶厯七年
冬十有二月也
　　　送余疇若南豐掌學序
工必以般者為其材巨木作寢廟也彼環堵則何工不
<pb:KR4d0042_WYG_025-3a>
可御必以良者為其策天驥逐光景也彼一駑則何御
不可師必以孔子之徒者為其敺善性入訓典也彼曲
藝則何師不可今天下號多士而南豐大邑也讀儒書
者蓋百數薦於鄉第於廷往往有之大理丞周君出宰
之一年乃立學於先聖之廟命吾友余堯輔掌其教夫
周丞之明豈曰邑之人未嘗學且師邪若是則服大袂
之衣與令長抗賓主禮者何自出也是其有學有師久
矣然猶汲汲於斯者其將以先王之道浴而薰之耳其
<pb:KR4d0042_WYG_025-3b>
將使其聞仁義忠信之說知夫古之所謂儒者如彼其
大也然後進可以治乎國退可以齊乎家出乎已而加
乎人罔不曰宜者是周丞上為天子育人材下為一邑
減爭鬭之獄也不然何地不可居何人不可法何必縣
學之興而堯輔教之邪堯輔好古博學慷慨有行義斯
足以應周丞之指惟學者何如耳至之日以吾言告之
謂之是邪請在下風以賀謂之非邪敢因是而弔焉故
為序
<pb:KR4d0042_WYG_025-4a>
　　　送嚴介序
景祐中建陽嚴君以經術有名客授於兹邑予時多故
未始與游而見之者數矣一别不相聞今兹復來乃知
其久於江淮間自楚徂宿所至為人師以親老故歸養
焉善哉昔申生不行而死君子不以為孝章子得罪於
父出妻屏子而孟軻禮貎之必不得巳以情恕可也嚴
君在外二十餘年蓋亦不得巳者矣舜號泣於旻天負
罪引慝見瞽瞍瞽亦信順之唯聖人能以至誠感動其
<pb:KR4d0042_WYG_025-4b>
親嚴君嚮時既不能感動然而人情老且病則憶念子
孫雖有忿怒宜自消釋嚴君之歸養此其時也若是則
經術之名固不謬其為人師益無愧矣至和元年秋八
月丁未旴江李覯序
　　　敘陳公燮字
陳公燮初字思道以避耆舊諱請改焉予命之曰中道
夫道者通也無不通也孰能通之中之謂也居東焉則
逺於西南焉則逺於北立乎中則四方均焉故易曰黄
<pb:KR4d0042_WYG_025-5a>
中通理凡卦以得中為貴兹聖人之意也有問身之安
者必對以導養也有問食之美者必對以牲牢也言不
可不先其大者也病偃於牀而不肯納藥石曰人教我
以導養矣可乎餓踣於地而不肯受糗糒曰人教我以
牲牢矣可乎緩急之勢異也古之言王道者是亦先其
大者也後之執王道者是以輕藥石賤糗糒病餓且不
救者也王莽亦嘗井田矣房琯亦嘗車戰矣豈不取笑
孔子謂微管仲吾其被髮左袵而曰無道桓文之事者
<pb:KR4d0042_WYG_025-5b>
過也荀卿之非孟子畧法先王而不知其統太史公論
儒者博而寡要勞而無功亦有以也吾觀夫子之行如
天焉其變化非凡可測於鄉黨恂恂居是邦不非其大
夫對問陣以俎豆至為司冦㑹夾谷時則不同也謂賜
也億則屢中由也不得其死至存父母之國則使子貢
惡言不入於耳則取子路使二子生乎今之世則暴人
也詐人也掌教化者將不齒焉其何髙第之有哉夫子
多能鄙事以博奕為賢乎已辭人之作或因於<md:KR4d0042_SBCK_021-3b>¶物或發
<pb:KR4d0042_WYG_025-6a>
乎情雖不有用幸愈乎博奕也而俗儒必非之五子之
歌韻矣繫辭首章對矣使今世為之將以聲律坐矣禮
有本末用有先後本末副焉固醇矣有其本以慢其末
古人或不免焉畧其本而詳其末今人豈少哉雖然自
治可也父兄之於子弟師之於徒亦可也欲以區區之
有而齊天下之人汰哉見人一動作一笑語衣冠裳履
之間則斷夫賢不肖張目大言以不恤彊禦為烈此今
人之敝也道之不行蓋儒者自取之秦燔書漢鈎黨使
<pb:KR4d0042_WYG_025-6b>
典章淪陷人士闉厄到今恨之豈唯在上者之過有由
然也夫知道者無古無今無王無霸無治無亂惟用與
不用耳公燮自閩來學志厲而材美庶乎其有成閩之
後生多好學者或傳其文有可愛恱而未獲與之語因
公燮請字而教焉且使之歸以告
　　　敘張延之字
張君延之解官鉛山遇我於葛陂神清氣和其言語可
聽雖一面知¶其非俗子以立字未善責於我我應之曰
<pb:KR4d0042_WYG_025-7a>
所謂延者於兒豈不欲延其年以及髦期耶於家豈不
欲延其寵禄世世無有窮耶如是無他力於仁而已矣
孔子有仁壽積善餘慶之說夫仁天下之美道殺身尚
為之矧夫嚮勸甚明歴觀前志多有效驗可不務哉故
字之曰伯仁酒困不能執筆姑告其畧
　　　敘陳司理字
豫章陳君名世南南方之卦離離者明也字之曰公明
明之義廣矣哉其在天也為日為月為星為晝為暘在
<pb:KR4d0042_WYG_025-7b>
水為止在火為燎在金為鑑其在人也為視為思為智
為文為見善為知過為應變為待時事親明則孝事君
明則忠治事明則姦無所容聽言明則讒無所入臨財
明則貧不失廉臨難明則死不失義凡天下之事未有
不須明以濟者也然而聖人約之以道曰䝉以養正明
夷以蒞衆貴乎明於内而晦於外也陳君公相子孫克
守家法儒雅幹正久次無悶斯有得於明者矣故敘以
告至和二年冬十二月戊子旴江李覯序
<pb:KR4d0042_WYG_025-8a>
　
　
　
　
　
　
　
　
<pb:KR4d0042_WYG_025-8b>
　
　
　
　
　
　
　
　旴江集巻二十五

<pb:KR4d0042_WYG_026-1a>
欽定四庫全書
　旴江集巻二十六　　　　　宋　李覯　撰
　　表
　　　謝授官表
臣覯言今月十九日建昌軍進奏院逓到勑牒一道官
告一道伏䝉聖恩特授臣將仕郎試大學助教者畎畆
之中耕鑿殆忘於帝力蓬茨之下絲綸遽捧於王言身¶
未識於九重名巳參於一命閨門交慶鄉里知榮臣覯
<pb:KR4d0042_WYG_026-1b>
中謝伏念臣生長荒陬世家寒士徒際恢儒之運謬懐
榮古之心四十無聞早畏仲尼之戒三¶千奏牘終慚曼
倩之才嘗策足於上都願刳肝於詔舉過䝉嘉惠首命
試言繄遼豕之自矜奈齊竽之有辨馮衍之孺人稚子¶¶
皆笑歸田周顒之芰製荷衣遂成習隠自兹潜伏何¶可
覬覦豈期天幸之來偶被藩臣之薦¶深虞累氣難用升
聞快炙羙芹敢望獻尊之賞油雲霈雨俄瞻旱稿之苗
雖釋褐之有光然事親而甚便不離郷井巳脫民編斯
<pb:KR4d0042_WYG_026-2a>
蓋伏遇尊號皇帝陛下道貫幾深仁兼煦嫗時文再郁
將令三代同風多士巳寧猶恐一夫不獲故兹狂簡亦
預采收敢不䖍奉訓辭益敦學行庭闈是戀幸申為子
之誠犬馬未衰庻有報君之日
　　啓
　　　謝范資政啓
右覯昨奉制命授前件官草茅之愚久不謀於仕進雨
露之澤俄下及於賤微俯伏承命銘感在心竊念覯門
<pb:KR4d0042_WYG_026-2b>
地孤寒智識遲鈍學問近三紀奔走遍四方昔者充賦
報聞而罷數年退居閉闗却掃老母日見皓首雉子未
能應門苟非躬親難得衣食况思戴記啜菽盡歡之訓
且畏魯經逺遊有方之誡出疆載質自知不諧修身俟
死亦何敢怨伏遇某官以周召左右之賢當申甫蕃宣
之任棄席疲馬不忘舊物菅蒯顦顇必欲兼用特形慰
薦備聞朝廷致此妄庸亦蒙齒録夫冗散一官品秩至
下在他人視之則輕然衰族得之已幸稍殊編户便可
<pb:KR4d0042_WYG_026-3a>
安居敢不祗承惠貺益進學藝大鈞播物非久具瞻蟠
木為器更當有望仰企牆仞下情無任感知荷恩激切
之至
　　　寄周禮致太平論上諸公啓
右覯啓伏以王者之法人必有業梓匠輪輿則當通功
易事瘖聾跛躃亦以其器食之故終日無所用心孔子
以為誡&KR2207;斯賊夫糧食揚雄之所惡覯也蚤以薄祐不
能及時上乏騏驥千里之力下無鈆刀一割之效退藏
<pb:KR4d0042_WYG_026-3b>
山野日就¶衰老雖然用農夫之榖分工女之帛既得以
不死而無益於人平生技能唯在筆硯矧可不勉竭其
狂愚伏惟明公嘗以文知今也敢以文請十數年来篋
帙所存瑣瑣著述不復有獻謹録周禮致太平論十巻
塵於下風世之儒者以異於注疏為學以竒其詞句為
文而覯此書於注疏則不異何足謂之¶學於詞句則不<md:KR4d0042_SBCK_021-4a>¶竒何足謂之文惟大君¶子有¶心於¶¶天下國家者少停左
右觀其意義所歸¶¶¶則文學也者筌蹄而已日月光明固
<pb:KR4d0042_WYG_026-4a>
不待燈燭之助至於豐屋之下幽室之中照臨所不到
處雖銖油寸蠟豈無頃刻之功邪聖人在阼賢人在庭
而小子言焉¶庻有補於萬一也臨啓慚惶何所逃責
　
　
　
　
　
<pb:KR4d0042_WYG_026-4b>
　
　
　
　
　
　
　
　旴江集巻二十六

<pb:KR4d0042_WYG_027-1a>
欽定四庫全書
　旴江集巻二十七　　　　　宋　李覯　撰
　　書
　　　上富舎人書
舎人執事士之不見禮於世乆矣古之君子以天下為
務故思<md:KR4d0042_SBCK_021-4b>¶與天下之明共視與天下之聰共聽與天下之
智共謀孳孳焉唯恐失一士以病吾元元也如是安得
不急於見賢哉後之君子以一身為務故思以一身之
<pb:KR4d0042_WYG_027-1b>
貴窮天下之爵以一身之富盡天下之禄以一身之能
擅天下之功名望望焉唯恐人之先已也如是誰暇於
求賢哉嗟乎天下至公也一身至私也循公而滅私是
五尺豎子咸知之也然而鮮能者道不勝乎欲也今夫
卜相下藝先民之所不齒者也而所居之室重冠累盖
名卿大人引領而願見若饑之食焉以其能言已之禍
福故也士之能言天下國家之禍福而未嘗有人欲見
焉門未入而閽人拒之者有矣謁既上而辭以事者有
<pb:KR4d0042_WYG_027-2a>
矣或貌若恭而情不在焉或言雖交而意不通焉遇之
以常人問之以常事一面而去有如道路吁可怪也彼
卜相之言禍福受之天而不可變者也雖其知之無益
於事士之言禍福在乎人而足以有為者也幸而聞之
則禍可轉而為福危可復安亂可復治兹有益之大也
貴無益而賤有益為一身而忘天下果其人之忠且賢
邪有志之士果宜𤨏𤨏於其間邪覯逺方之人弛擔都
下再期月矣惟其山林之狀而魚鳥之心懼取辱於形
<pb:KR4d0042_WYG_027-2b>
勢之塗非舊相識曾未敢踵其門將求夫有古君子之
道者而為之依歸尚未能也今者友人董士廉自陳之
秦相遇於道既稱執事之德髙出於世且言誤聽嘗得
區區之姓名有與進之意伏而思之以執事之負雄材
得美仕是於其心靡有所不足矣而以草茅之微寘在
齒牙豈非有古君子之道以天下為務而急於見賢者
乎覯雖非賢焉敢自匿故兹浣濯衣冠請問左右竊念
覯資朴不美其生三十餘年所務唯學所好唯經於當
<pb:KR4d0042_WYG_027-3a>
時之文誠未有以過人者至若周公之作孔子之述先
儒之所未逹歴代之所不行者嘗用功焉其志將以昭
聖人之法拯王道之綱製為圖書以備施用明王有作
舉而措之四海之内庶乎斯民之復有知也不幸寒餓
之鋒刼而去之有懐未果中夜長歎今兹箱篋草具畧
有存者旅窮無資弗及繕録執事若於暇日賜之從容
當挈其一二陳諸座隅必有可觀者矣吁古之所謂知
已者信其道也非徒利其身也不然何山之深而不可
<pb:KR4d0042_WYG_027-3b>
廬何水之廣而不可漁著書傳道求聞於後世不猶愈
於碌碌食衆人之食乎不宣覯慚汗再拜
　　　上劉舍人書
舎人執事伏以今之學者露其才業日干於兩制之門
者誠以輕重斯文進退多士遇其知則朽株為春華咈
其意則夷路為太行故書不憚手之胝言不恤脣之腐
拳拳俯伏于下風唯恐不得請也覯誠愚闇竊謂不然
且吾君以兩制為賢使主天下之士士之得失天下之
<pb:KR4d0042_WYG_027-4a>
本繫焉得一士為天下利繄兩制之功失一士為天下
害繄兩制之罪不得罪于君將得罪于民不見非于今
將見非于後賢人君子有位有名其肯舍功而趍罪以
自貽媿耻哉如是果才邪雖未嘗識面其必不棄矣果
不才邪雖日拜乎前其必不取矣則有志之士何足屑
屑於其門哉故自弛擔京師于今累月足迹罕及名卿
之堂者為是故也然今日所以請見於明公者盖亦有
說伏念覯生江南去明公之居不數百里自成童已知
<pb:KR4d0042_WYG_027-4b>
讀明公之文辭矣繼聞决髙第效美官立朝廷正色直
言磊磊有烈丈夫之氣小人不佞抑好義者也聞古人
之風恨不得見况今人之得見而可不請見乎惄如於
心為日乆矣昨值明公銜命北方往來數月及節旄之
至則抱病邸舍倦於趨走幸今有間輙塵㸃賔次生平
所著貧無紙筆弗及自陳明公試引之座隅徐觀其用
心可也伏慮左右不察以覯為趍利而來者敢奉書以
為先不宣覯恐懼再拜
<pb:KR4d0042_WYG_027-5a>
　　　上吳舎人書
舎人執事覯家江南結髪學問讀古人之書竊慕其所
為而不可得見將求今人之似古者而宗之蚤瞻暮望
唯恐弗獲天聖中聞執事以進士舉為太常第一詞章
卓異風動逺邇腐儒老生骨醉心死時則見執事之才
其後數年天子脩先帝故事親策賢良而執事褎然為
舉首推考經術以戴翼世務疑亡闕補言到聖處時則
見執事之識居山寥寥去上國三千里望風長懐無路
<pb:KR4d0042_WYG_027-5b>
請謁有如衰根病芽棄置幽谷雖知有陽春之和皎日
之光不得與尋常草木並受其賜歉然於中積有年矣
今兹竊幸詔舉茂才州郡不明以妄庸人充賦弛擔以
來博聞髙誼心馳門闑若渇於飲故擇令日塵㸃賔次
重念覯性質無似不能與時世爭利捐造化之術而甘
於寂寞之道行思坐誦垂二十年其志幸一試用就尺
寸之效以章其身千載之後不與碌碌者同泯没為凡
鬼於地下聖人當天俊乂雲合有志如此豈敢自必執
<pb:KR4d0042_WYG_027-6a>
事當世儒首言重蓍蔡可稱邪為天下稱之可進耶為
天下進之不敢求哀以犯公義所業䇿論五十首謹獻
諸左右潤色之暇稍賜觀覽千萬幸甚不宣覯再拜
　　　上王内翰書
内翰學士明公覯江湖凡人生得至愚之性天以六經
羣言煨燼之餘以成其愚而不與白雲清泉衣食之奉
以養之家貧事親漁釣樵斧不足以具甘㫖朅來人間
學習世務續鳬之脛乆而無成今兹聞國家求賢良文
<pb:KR4d0042_WYG_027-6b>
學之士蒙不知今竊况於古謂版築飯牛之微或不為
時君所棄因出草廬從州郡之舉乞錢為食陸走三千
里西嚮轂下京塵㝠㝠勢利相軋既貧且病財不能以
備簡墨力不能以事趨走弊衣徒行僮僕楚語誠難以
候閽人之顔色以附名卿之焰也非夫烈丈夫抱義慷
慨不好苛禮者安能為覯之地哉伏惟明公盛德大名
震曜四海仕者學者以為依歸矧曩昔之幸嘗一拜於
門下今日之來不敢伏匿自絶髙義輙請見於賔客之
<pb:KR4d0042_WYG_027-7a>
後明公亦留意乎所業䇿論五十道姑飾其藁以籍手
應用之文未免蕪累觀其大畧可也生平著明堂定制
圖一道并序平土書并圖三道皆繩先儒之誤以章聖
人大法施諸儒林粗可稱述舊本漫滅未敢自陳暇日
一&KR0183;問焉當指畫於座隅也質野之人言無遜避惟輕
其罪而已不宣覯再拜
　　　與章秘校書
秘校章君足下昨暮枉駕告以東南行徒歩不能送别
<pb:KR4d0042_WYG_027-7b>
豈任依依覯初未相識每與丘思語頗得足下之為人
及問歐陽校理益信之他日足下顧我於邸舎氣和而
言正其辨說駸駸到義理憤世疾惡有大丈夫之芒角
此固不待觀文辭而後知其業也噫昔三代之人自非
大頑頓盡可以為君子何者仁義禮樂之教浸滛於下
自鄉徂國則皆有學師必賢友必善所以養耳目鼻口
百體之具莫非至正也足下生今世敎化風俗既無可
道况在公相貴富之家非愚且諛孰肯辱於門下是所
<pb:KR4d0042_WYG_027-8a>
與居者又可料矣而能自立如此非天資超然異於衆
人乎夫將有為之士常憙其類盖類同則志合志合則
力并力并則事可行功可成禽邪人獵邪道或掎或角
庶乎有備也覯不肖承足下之風歡慰無極詩曰是藨
是蓘必有豐年抑強勉而已矣吳越美山水出囂塵臭
處而居之者飄飄若僊去然其人物愈衰少安定胡先
生瑗往來於其地思古人而不得見姑從之㳺可也逺
道慎飲食以適親意幸甚幸甚六月五日旴江李覯白
<pb:KR4d0042_WYG_027-8b>
　　　上江職方書
知郡職方執事覯伏以新進俗儒樂㳺貴富之門者莫
不有求也或崇飾紙筆以希稱譽或邀結勢援以干薦
舉或丐禄粟之餘以免困餓或借威柄之末以欺愚弱
奴言婢笑情狀百出上之人以其求之私也作為關鍵
唯恐拒之之弗絶耳其間雖為有道義而來者亦多以
是疑之疑之不釋則所以待之之禮與衆無異故好古
㓗㢘之士拂衣逺遁羞與薦紳相聞者可勝道哉覯小
<pb:KR4d0042_WYG_027-9a>
人世宅田野上天哀憐以古人之性授之讀書属文務
到聖處其言周公之作孔子之述盖多得其根本漢以
來諸儒曲見蕪說頗或擊去以此著書數萬言矣不幸
少年繆計屢乞鄉舉求而不得祗自穢汚今兹行年三
十餘固知非矣方將削迹塵路屏居林藪張皇本心洗
滌外慮未明者明之未備者備之使三代之道珠連玉
積盡在掌上所大願也若夫毁譽用舎計之已熟譽邪
惟天下自譽之覯不求譽也用邪惟天下自用之覯不
<pb:KR4d0042_WYG_027-9b>
求用也懐姦攫利所弗忍聞頭斷胷裂直氣不死故常
望形勢之塗而不欲一舉趾以趨進於其中誠恐以常
人疑之以常人待之則㳺河蹈海不足洒恥近者訪舊
吳越彷徉而歸竊承明公以儒學吏術作鎮于此因念
今二千石當古諸侯之位而覯幸得尺寸地在治下為
居人苟復耿介自異不能一至門左以謝仁政則失所
以事邦君之禮輙敢䇿羸馬襲敝衣以貽閽人羞伏惟
明公聽其言察其意知其非有求而來者則覯也可無
<pb:KR4d0042_WYG_027-10a>
悔矣不宣覯再拜
　　　上慎殿丞書
知郡殿丞執事覯伏以佩有青幨有彤生善殺惡為天
之工斯士之甚通策無馬呼無僮衣麻食菽于山之中
斯士之甚窮於戯以勢言之則弗類以道言之則無間
故吳公之治河南而賈誼薦陳蕃之守豫章而徐穉禮
風流未逺學者稱之今兹請謁敢以藉口竊念覯郡之
衣冠家也數十年來禄禀中絶天恤私門不惜中和一
<pb:KR4d0042_WYG_027-10b>
㸃氣造為蕞爾之微躬生年未幾不憙他習惟文惟學
如哺如乳媚于耳目貫于心胷蚤夜專一其樂無筭勝
冠以還盖有成矣其或刮簡含墨騁騖文苑金無鑛堅
玉無璞頑尋英取華所嚮皆得至於仁義之淵禮樂之
源顧嘗吞吐堯舜掲厲商周先代諸儒或有慚德雖州
郡齟齬莫肯聞薦而縉紳先生當名路者多賜賞激謂
非凡人以此自信若當大任且貧且賤不怨不悔上事
老母旁無昆弟乞錢為食來往江湖零丁孤苦積有年
<pb:KR4d0042_WYG_027-11a>
矣今者竊嚮明公以賢人之業仕聖王之時激昻朝著
指取郡寄惟兹桑梓輙枉旌斾雖壺漿之迎曽未至止
而愛民之譽樂善之稱隨風北來襲滿人耳此誠有志
之士剖堙鬱祈顧遇之秋林澤雖廣豈敢伏竄謹與諸
生犇問羈靮前之所陳固失謙讓但以渦沈俗間幸遇
明哲不能自言誰為言者郊次煩猥非敢願見視事之
後惟賜接納乃問乃聽騐其所有苟復碌碌與常儒同
則面欺之罪委于吏議可也不宣覯再拜
<pb:KR4d0042_WYG_027-11b>
　　　上楊屯田書
知郡屯田執事竊以唐有天下垂二十世明皇文治之
盛也而燕公佐之宋有天下今數十年真宗文治之盛
也而文公佐之二公之才相似其遇時得君樹功立業
亦復不異然燕公既沒而均垍從偽隕其家世文公既
沒而執事之名籍甚當代其故何哉愚以為至忠大節
抑姦與正王家所頼天鬼所信惟文公有焉傳曰君子
善善也長惡惡也短善善及子孫惡惡止其身以文公
<pb:KR4d0042_WYG_027-12a>
之賢其後世固當得志矣况執事聰明多識剛中能斷
為儒有學術歴官有政績盖如孔子之後而生伋文中
之後而生勃宜夫士大夫服膺之弗暇也覯草野之人
未得仕進頃因薄逰毎聽髙義前年冬龍圖髙平公在
㑹稽嘗以尺書來召且言執事監郡留意講學促令見
之屬以窮愁多故辨装不早及其至彼則執事西行且
數日矣高平公一見深以小人不得侍坐於長者為歎
羇旅之心悔恨多矣昨者還鄉竊聞車騎布惠兹土且
<pb:KR4d0042_WYG_027-12b>
以水陸之逺才數百里敢求寧居以咈所願謹正衣纓
來伏賔位恭惟執事之明必有所以待之之道矣生平
志業未敢自陳苟賜從容當稍布于左右輕犯明哲伏
深媿畏不宣覯再拜
　　　上聶學士書
省判記注學士執事伏以哲人既沒禮樂失其師而竒
衺戰之雅正大潰遺音舊器殘破畧盡典經所志什不
存一儒其服者莫肯蹔寄目於其間將何以格天神召
<pb:KR4d0042_WYG_027-13a>
和氣隂陽之錯行風俗之不脩職此故也吾王以一統
之大再造聖法與民惟新爰募儒林俾言大樂詔下之
日有識慰抃然古道廢乆能者誰何執事才兼萬人心
照億載聲音之道蚤所詳明因與一二君子專制其事
歴時未幾改作大備諒已韻莖英之啞起韶夏之僵后
䕫足蹈於幽墟師曠耳傾於鬼部朝之鴻碩疇敢措辭
覯江南賤夫行年二十八矣唯學古憙事其志燄然竊
聞朝家興復治世之作第恨其身不獲齒廷臣之末得
<pb:KR4d0042_WYG_027-13b>
以升太廟侍圎丘聽八音之發不徒破堙鬱洗邪辟抑
以觀先聖王所以應天感人其法度何如也所懐未果
嗟憤何極雖然姑願一拜先生之容側聆至言以辨大
方因以卜已道之臧否幸亦多矣昨始至都下盖曾候
問僕人然卒未克吐其區區今兹是用有言於左右執
事其亦少留意乎覯嘗以明堂者古帝王之大事也而
去聖乆逺規模莫見周禮考工記大戴禮盛德篇禮記
月令室个之說參差不齊繇漢及唐老師大儒各執一
<pb:KR4d0042_WYG_027-14a>
經相為矛楯有國者不知所以裁定遂使布政之宫缺
而不立雖有作者皆取臨時處置非復先王之法象覯
謂周禮大戴禮禮記皆聖人賢人之所作述不宜輙有
乖異反復思念則三家所指制度果同但立言質略意
義弗顯訓傳之士泥文太過遂成派分故嘗挾而正之
决而通之不以文害辭不以辭害意三家之說坦然大
同堂室之度靡所回惑的的然如見成王周公享帝視
朔朝諸侯於其上因作明堂定制圖一道并序約五千
<pb:KR4d0042_WYG_027-14b>
言非執事牽古知變不牽於世俗之論則不能以别此
書然恐計府少暇重以煩暑未逮熟觀之謹先以所著
潜書十五篇野記二篇禮論七篇塵穢几上試加一覽
可粗見其存心苟不以菲薄而棄之時因休沐曲賜甄
問則當奉法宫之議鋪陳於席次然後足以盡其才謂
其善則薦之可也譽之可也其未至者則教而成之固
儒師之職耳羇旅貧困無紙墨傭寫之資止於具草本
而已伏惟仁賢畧其常禮而鑒其苦心幸甚幸甚不宣
<pb:KR4d0042_WYG_027-15a>
覯恐懼再拜
　　　上葉學士書
省判學士執事覯生江楚間始數歲竊習其家書見晁
董公孫之對問决科皆所以發天人之秘而彌縫國家
之務漢往而唐聯幾百祀雖治亂相變而異人時有其
稱得士之盛者率由是道及稍長鄉先生敎以速化之
術則謂當今取人一出於辭賦曰策若論姑以備數因
歴觀塲屋得雋者誠皆聲病靡靡之文而已借有材之
<pb:KR4d0042_WYG_027-15b>
髙識之通以禄仕故不敢放其絶足越邪徑而趍大道
腐儒愞筆喜幸多矣私心憤疾往往竊垂義士之涕將
恐古道萎絶不能復萌芽至年十六時聞禮部奏貢士
之可者賜第於殿廷所得多當世豪俊而執事之五䇿
實流行於天下募其本而觀之則審刑政之㑹達權利
之變將以富國便人而納之於禮義良今日之急務而
衆賢之所未知者也其辭典而贍其意正而通洋洋乎
古人之風復歸於筆下覯雖不肖用是感激竊喜囂譊
<pb:KR4d0042_WYG_027-16a>
流宕中亦有賢士大夫毅然執戈刜滛辭而遵理道者
重遇主上之明有司之公擢致髙等足以風四表而移
士心矣自時而後積十餘年㳺目於書肆則熟執事之
文采侍坐於先進則飽執事之治聲窈然如望梧桐之
宫聽鳯凰之鳴徒知其諧和中律噰噰盈耳而雲霧隔
之終不克一見其容狀不意今兹旅食都下而執事方
在省局門牆伊邇有請見之路是用上問興居以適所
願昔人有言曰唯賢知賢小人不敢自稱道顧可以當
<pb:KR4d0042_WYG_027-16b>
執事之知乎伏念覯草茅匹夫受性不甚魯唯其心志
耿耿不忍自溺於流俗為學必欲見根本為文必欲先
義理晨夜探劚力盡弗已而州郡不肯薦鄉黨不見稱
年近三十隕穫日甚昨者因謂京師忠賢所萃䇿試亡
私奔走西嚮將覬覦其萬一未及弛擔而貢舉已罷矣
羇栖輦轂兩經晦朔親老食盡又當歸寧踽踽而來恓
恓而返士林不鑑其道有位不知其名背仕進之門而
復入於寒餓之水火此亦烈夫好義所宜惜之也生平
<pb:KR4d0042_WYG_027-17a>
為文謹擇其二十四篇寫成一冊及所著明堂定制圖
一道并序草具其副塵諸左右莅事之暇時賜觀覽足
知覯心之所存焉冐黷威重伏增慙怖不宣覯再拜
　　　上李舎人書
脩撰舎人執事洪惟天之清地之淳矞雲膏露所禀無
幾甘泉紫芝僅承其餘是故其正氣也升之則為神降
之則為賢神所以造萬物賢所以治萬物其致一也賢
人之業莫先乎文文者豈徒筆札章句而已誠治物之
<pb:KR4d0042_WYG_027-17b>
器焉其大則核禮之序宣樂之和繕政典飾刑書上之
為史則怙亂者懼下之為詩則失徳者戒發而為詔
誥則國體明而官守備列而為奏議則闕政修而民隠
露周還委曲非文曷濟禹益稷臯陶之謨虺之誥尹之
訓周公之制作咸曰興國家靖生民矣自周道消孔子
無位而死而秦嬴以烈火刼之漢由武定晚知儒術至
今越千載其間文教一盛一衰大抵天下治則文教盛
而賢人逹天下亂則文敎衰而賢人窮欲觀國者觀文
<pb:KR4d0042_WYG_027-18a>
而可矣吾君接三后之遺烈對皇天之駿命身居九清
横制四海獷俗庭而兵革偃年榖豐而禮讓作太平盛
事漸而無纇繇是下明詔戒文弊抑末世之流宕復先
王之炳蔚方内豪傑翕然承風援毫者悉本三代㳺談
者羞聞五霸始自薦紳逮于韋布盡雍雍如也雖然羽
者必有鳯毛者必有麟文章之囿則宗主存焉伏惟執
事以大臣子知聖人道䇿名天階從事冊府竒辭髙識
日新又新潤色之任拾取如芥誠將輔君政而主師教
<pb:KR4d0042_WYG_027-18b>
四三皇而七六經固蒸人之宗主而學者之指南也竊
念覯家於江表生而嗜學誦古書為古文不敢稍逗撓
行年二十八未獲薦用于時謗讟益多窮困益甚怳然
自疑其業之非是輙敢决正于左右未知蓍蔡之仁肯
錫之一言哉謂之是則區區姓名當由此而顯謂之非
則齒少氣盛猶足以改習然則謂執事為文章宗主而
指南於學者良不虚矣生平為文謹采其二十四篇寫
成一冊及所著明堂定制圗一道并序草具其副辱諸
<pb:KR4d0042_WYG_027-19a>
侍者演暢多暇一賜觀覽千萬幸甚千萬幸甚藪澤庸
微干犯崇貴曷任畏罪不宣覯再拜
　　　上宋舎人書
脩撰舎人執事覯不肖竊謂文之於化人也深矣雖五
聲八音或雅或鄭納諸聽聞而淪入心竅不是過也嘗
試從事於簡䇿間其讀虚無之書則心頽然而厭於世
觀軍陣之法則心奮起而輕其生味縱横之說則思譎
詭而忘忠信熟刑名之學則憙苛刻而泥㢘隅誦隠遁
<pb:KR4d0042_WYG_027-19b>
之篇則意先馳於水石詠宫體之辭則志不出於匳匣
文見於外心動乎内百變而百從之矣諒非淳氣素具
通識旁照則為其所敗壊如覆手耳韓子有言曰儒以
文亂徳豈謂是乎然則聖君賢輔將以使民遷善而逺
罪得不謹於文哉有周而上去古未逺而濬哲時起以
綱領之彬彬之盛如天地日月不可復譽其大而褒其
明也至于漢初老師大儒未盡凋落嗣而興者皆知稱
先聖本仁義數百年中其秉筆者多有可采魏晉之後
<pb:KR4d0042_WYG_027-20a>
渉于南北斯道積羸日劇一日髙冠立朝不恤治具而
相高老佛無用之談世主儲王而争誇姦聲亂色以為
才思虛荒巧偽滅去義理俾元元之民雖有耳目弗能
復視聽矣頼天相唐室生大賢以維持之李杜稱兵於
前韓栁主盟於後誅邪賞正方内嚮服堯舜之道晦而
復明周孔之教枯而復榮逮於朝家文章之懿高視前
古者階於此也不意天宇之廣頽風未絶近年以來新
進之士重為其所扇動不求經術而摭小說以為新不
<pb:KR4d0042_WYG_027-20b>
思理道而專雕鎪以為麗句千言萬莫辨首尾覧之若
㳺於都市但見其晨而合夜而散紛紛藉藉不知其何
氏也逺近傳習四方一體有司以備官之故姑用汎取
𤨏辭謬舉無如之何聖人之門將復榛蕪矣所幸明后
在阼賢臣在位慨然興念思遏其波凡曰有識孰不抃
慰然詢於輿人則僉謂執事與禁掖數公謀救斯弊用
心最切至覯僻逺之民也獲聞是語信之不疑誠以執
事負大才業角馳英俊之塲疊為天下第一遭時結主
<pb:KR4d0042_WYG_027-21a>
坐致嚴近苟協咨同僚翊起正道鑿吾人之胷而歸以
中和之氣固其職矣雖然世俗之仕難以道諭易以名
誘誘之之術不在辭費胡不於廣衆之中擇其好古知
道有出於人者浴其塵垢被以羽翼使奮飛於天衢庶
夫聞見之者知所勸勉乎記曰以義度人則難為人以
人望人則賢者可知矣若必求徳行如顔閔文學如㳺
夏者而後取之則是待飛兎腰褭而乗車也伏惟稍卑
其論而聽小人之請覯家扵南楚生二十有八年矣自
<pb:KR4d0042_WYG_027-21b>
総髪讀書羞以耿耿之心為流俗所昏醉開巻執筆輙
欲闚見古作者之狀貌為之浸乆非敢自謂有所得然
其用意不為不專矣家貧親老弗獲禄仕或怒其介或
笑其迂左排右擠溝壑是虞今兹旅食上國日聞髙義
不慚賤陋奉累閽守必欲招延雋傑激勸頑鄙顧可以
隗為始乎昔牛竒章見稱於韓吏部而名遂籍甚退之
非僧儒所可跂及也然而所以稱之者急於教道欲其
行之者多庸兹奨勵而已耳今覯雖不才抑猶未肯與
<pb:KR4d0042_WYG_027-22a>
僧孺等列執事不為退之之事則已若其為之幸少留
意焉嘗所著明堂定制圖一道并序其意在賛明經義
以埤益一王之盛禮天門祕䆳未敢通獻謹繕其副陳
諸座隅并以雜文二十四篇録為一冊繼用塵凟潤色
多暇時賜財擇是所願也志切言直有犯威尊俯伏待
罪不宣覯再拜
　　　上范待制書
知府待制執事覯嘗聞之鶡冠子曰賤生於無所用中
<pb:KR4d0042_WYG_027-22b>
流失船一壺千金始猶未信今乃知之嗟乎古之為士
者何其顯榮哉身弊緼而寵踰華衮腹藜糗而富埓千
乗故有以南面之王而擁篲於匹夫公子國相而執轡
於羸老兹戰國之事尚未足法漢有天命四履之逺化
戎為華而猶求賢如不及州郡察焉四府辟焉一介之
善無敢漏畧縣鄉小吏名汙賤者也翼之而仕角之而
朝者往往有焉此無他盖有國者慮下情之壅遏得人
以快耳目當塗者畏曠官之罪以舉賢為稱職習俗相
<pb:KR4d0042_WYG_027-23a>
尚氣焰薫灼而然也故于時能言以上多自琢飾閨門
為仕進之階鄉黨乃榮名之路奨助風教夫豈小歟厥
後古道不逞辭科浸長不由經濟一出聲病源而海之
以至今日矧惟真帝在上皇天乃睠太平之根穏貫坤
厚四鄙酣寝無雞鳴犬吠之警法令流暢罔或牴牾役
夫賤類馳一乗之傳則足以呼舞諸侯矣三尺童子據
案弄筆則足以斬决强梗矣不待偉人深智而職事已
治故雖浮華淺陋之輩率為可用聲律取士孰不曰宜
<pb:KR4d0042_WYG_027-23b>
學小則易工利近則可欲貟位有數而求之者多國朝
患其或私謁也於是糊其名易其書混致於考官之手
固不知其立身之行幹蠱之才雖有仁如伯夷孝如曽
參直如史魚㢘如於𨹧一語不中則生平委地况執其
柄者時或非人聲律之中又有遺焉薦於鄉奏於禮部
第於殿庭偶失偶得如奕棊耳名卿大臣以其無舉知
之責也閉其口不復言天下士俛視同術疏若秦越養
威重崇愛惡管庫之隸洒掃之僕皆得以保任而惜一
<pb:KR4d0042_WYG_027-24a>
言以舉遺逸雖然好古㓗㢘之士寧忍餓而死耳安能
仰面以希其咳唾於戯學道之無益也如此夫宜其腐
儒小生去本逐末父詔其子曰何必讀書姑誦賦而已
矣兄教其弟曰何必有名姑程試而已矣故有縑緗凝
塵不記篇目而致甲科帷薄汙辱市井不齒而諧美仕
勸善懲惡將安在邪萬一史臣示書法於後世則赤墀
之下當有任其責者矣噫非大賢君子其曷能矯之覯
建昌南城人也生二十有九年矣齠齓憙事以進士自
<pb:KR4d0042_WYG_027-24b>
業摘花蕊寫雲煙為世俗辭語頗甚可取愚不惟道之
隆替時之向背輙㳺心於聖人之藴志將以堯吾君羲
吾民晨夜精思頗為有得視闕政如已之疾視惡吏如
已之讐恨無斗水以洗濯瑕穢四顧悲歌時或涕洟然
而命薄計拙動成顛仆鄉書之不録况爵命乎孤貧無
依載其空文走南北楫焉而川竭蹄焉而路窮嘗㳺京
邑凡時之所謂文宗儒師者多請謁焉但伏執事之名
時最乆矣謀之於儒林則又謂執事表知樂之士有自
<pb:KR4d0042_WYG_027-25a>
褐衣而得召者如覯等軰庶可依歸不幸未及弛擔而
執事以言左遷時異事變卒無所遇彷徨而歸又黜鄉
舉身病矣力窮矣仰喜朝車適留兹土故不逺五百里
犯風雨寒苦來拜於廡下古之君子居易以俟命不患
人之不已知今覯也踽踽而來若行賈之為者其故何
哉伏念家世貧乏㓜孤無兄弟老母年近六十饑焉而
無田寒焉而無桑喁喁科舉求不可望之禄以為養抑
疎濶矣每朝夕進側則見髪班體臞而食淡衣粗烏鳥
<pb:KR4d0042_WYG_027-25b>
之情痛劈骨髓王城百舎天門九關銖銅不畜何路自
逹遐方小郡知已斷絶姦邪所怒哆冶所笑身無油脂
日就乾腊往時多事勤苦成疾今兹憂愁益復發作長
恐醫餌不繼忽沉溝壑内孤慈母上負明時所懐不伸
抱恨泉壌以此計校不宜黙黙是以來也伏惟執事以
文學名家以公忠許國封書言事及於母子夫婦間無
所隠諱庭辯宰相而辭不可屈此其心將大有為者也
不日祗奉明詔歸于帝右持衡制事當不因循然則仕
<pb:KR4d0042_WYG_027-26a>
籍未甚清俗化未甚修賦役未甚等兵守未甚完異方
之法亂中國夷狄之君抗天子長驅大割用工非一肘
腋諮議豈宜少人漸而收之盍自今日覯雖不才以備
一人之數顧不可乎苟取其窮而通之取其賤而貴之
補罅續斷粗當益國不徒矯世俗騰舉士之名而已此
在高明熟慮之也弗復云云嘗所著明堂定制圖一道
并序前日度支魏公以列于座隅兹不再獻潜書十五
篇野記二篇禮論七篇共一冊謹用塵瀆常行所業五
<pb:KR4d0042_WYG_027-26b>
巻亦以資閒暇一笑皆舊寫不精致恕而憐之可也不
宣覯再拜
　　　上孫寺丞書
寺丞執事當今天下職官孰輕重哉去於民不逺事之
一介必折諸其庭莫如縣大夫者吾邑之在江表亦繁
鉅矣戸口櫛比賦米之以斛入者歲且數萬自政不得
人二三年來尤為昏亂公庭攘攘塞耳不聞怨聲民錢
獄理交手為市刺史弗之恤㢘使弗之問裹粮北走路
<pb:KR4d0042_WYG_027-27a>
宿一月然後至京師天門沈沈虎士交㦸朝無親黨袖
無金貝有能自逹其寃者乎是以窮夫細人拷棒且死
噤不得言唯仰首拜天以願雪活嗟乎聖人在上此何
罪也不意復有執事取而正之民之瘡痍洗刷鍼療吏
之宿贓奪諸其懐書牒訟争者不持尺布斗粟喜捷而
返里胥大徭隨候衙喝無土工木材之責綰弊布衣食
菜飲水晨而出暮不敢休勉勉哀矜與赤子為父母貪
人侈婦之所竊笑守道君子嗟嘆之不暇嗚呼仕今之
<pb:KR4d0042_WYG_027-27b>
世處今之俗其心皎皎追古人為徒伏惟執事之事業
其小大何如也但恐聽詳則事滯愛極則姦生髙明多
見當自知矣小人無位請賛言之押券書移畝稅者立
判時遣無淹乆以匱其力則農不傷䑕竊狗偷得情則
已無姑息以枝其辭則捕逐之吏敢奉其職村氓僻陋
逺者二百里負米為食十捐六七以足薪芻房賃之費
旦入郭門夜馳而出往返猶且數日若必求其根待其
蔓或旬或月然後罷歸則將顛躓乞假之無地耒耜不
<pb:KR4d0042_WYG_027-28a>
得深其田斧斤不得采其山矣賊徒狡獪心豈㢘恥昨
鞭今戮猶或不悛若必撫而哀之則將沿上官之語以
誣捕已者如此則雖白晝解人之衣貝者掩目而過矣
仰惟執事以明易慎以義奪仁情見則勿疑罪當則勿
恤乃古君子佩弦之流也玉光無瑕綱目無漏完粹精
宻可勝道哉覯邑外草萊之民也落魄不肖生年二十
三身不被一命之寵家不蔵擔石之榖雞鳴而起誦孔
子孟軻羣聖人之言纂成文章以康國濟民為意餘力
<pb:KR4d0042_WYG_027-28b>
讀孫吳書學耕戰法以備朝廷犬馬驅指膚寒熱腹饑
渇顛倒而不變非獨人之云云坐而自歎且自笑者也
今者進不敢祈執事尺書之薦退不敢受里閭啓齒之
囑以希幸於左右觴酒臠炙非所懐也唯其公論末策
思得自陳以增盛德之分寸故為之一來執事以為何
哉不宣覯再拜
　　　上余監丞書
監丞執事覯南城小草民也竊聞執事以文辭判是非
<pb:KR4d0042_WYG_027-29a>
取先天下豪俊馬首南嚮尹兹大邑盛名之下不獲愛
坐卧越四百里奔走來見嘗所著文家貧弗及更寫謹
獻舊藁一䇿凡九十五首約萬餘言以請命階闥伏念
覯十歲知聲律十二近文章思慮猖狂耳目病困者既
十年矣而公不舉於州郡私不信於閭里梯天莫見明
主窮海未遇知已朝談仁義暮學計策云云雖多徒取
笑恠老母坐堂親愛盈屋耒耜不供升斗之食桑麻不
足一帶之衣塵埃四走乞丐無地此亦立節丈夫所宜
<pb:KR4d0042_WYG_027-29b>
歎惜者也今執事識量足以鑒臧否位望足以為升黜
亦奚吝開巻一覽思其所以哉夫驅馬而賣之者為市
人所貴賤未足以為駑良遇伯樂而弗一顧則雖日馳
千里皆驢材也伏惟少留念焉他日執事得位將相洗
濯四表𤨏𤨏之力一獻門下以託名於本傳之末顧不
美歟古之相遇者或以一言之善或目擊而道存意氣
所合唇齒後也不復浮辭唯増媿畏而已不宣覯再拜
　　　上蘇祠部書
<pb:KR4d0042_WYG_027-30a>
通判祠部執事覯毎習觀書傳見古人有先後相因貴
賤相取刷浴塵穢挈而致之功名之境者未嘗不廢書
太息已或泣下何者兹道寂寥為日逺矣士之褐衣革
帶顛倒風塵時無不扼肘歎望曰我無知己一旦成大
聲享大任則復因循自守鮮能知人盖處賤而求人知
也則利在乎已既貴而知人也則利歸於人為已而不
為人是以然也繇此逹者自逹窮者自窮上下背馳不
翅胡越見天球河圖委在溝瀆不肯一濡足振起之而
<pb:KR4d0042_WYG_027-30b>
安行自若者皆是也欲望張皇古道聳勸士類使碌碌
者聞風而勇善不亦難哉是皆假道義以自進其身身
既進則忘之矣真有道者果不如是伏惟執事以佐王
之才應期而出第進士為能官中賢良受清秩治道二
十五策霆轟風飛震伏天下非真有道者安能卓犖如
此是則夷高翦蕪為後進開路誠有望於執事也覯南
城賤民自以家世儒素生長好學由六七嵗時調聲韻
習字書勉勉不忘逮于今兹年二十七矣其間染采薫
<pb:KR4d0042_WYG_027-31a>
香附合時律外尤存心於古學沉酣鼓舞其志不甚眇
小然而進不得州郡舉退不得鄉曲譽饑寒病瘁日就
顛仆抱其空文四顧而無所之今者竊嚮執事風采不
辭道路暑濕之勤夙夜奔走求通於門下以執事之明
其亦為之動心哉覯生平所著力弱貨殫不能盡寫今
所摯者舊文五巻盖備舉子常禮禮論七篇潜書十五
篇别寫為浄本一冊政治餘間首乞觀覽其餘篋帙細
碎苟蒙顧取續當具其藁以獻雖然猶未足以盡覯所
<pb:KR4d0042_WYG_027-31b>
懐也覯往者毎見邦國政敎有玷缺不完者下民疾害
有酸楚未復者摭其條目雜然甚多因欲作狂夫策五
巻既成其五篇矣自以意切言直懼為世俗所忿誚執
筆瞻顧逗撓而止又以明堂者古先帝王之大事而去
聖乆逺規模莫見周禮考工記大戴禮盛徳篇吕氏春
秋十二記室个之說參差不齊繇漢迄唐老師大儒各
執一經相為矛楯有國者不知所以裁定遂使布政之
宫缺而不立雖有作者皆取臨時處置非復先王之法
<pb:KR4d0042_WYG_027-32a>
象覯謂周禮大戴禮呂氏春秋皆聖人賢人之所作述
不宜輙有乖異反復究省則制度果同但立言質畧意
義不顯鄭康成蔡伯喈輩泥文太過遂成派分故嘗挾
而正之决而通之不以文害辭不以辭害意三家之說
坦然大同堂室之度靡所回惑的的然如見成王周公
享帝視朔朝諸侯於其上因欲作明堂定制圗一道并
序遇病中廢未克成之復謂易者三聖之所以教人因
時動静而終之以徳義五經特是為深矣古今解者唯
<pb:KR4d0042_WYG_027-32b>
王輔嗣尤得其㫖然亦未免缺誤况此經變動無常學
者不能知所凖的覯常撮其爻卦各有部分仍辨輔嗣
之失因欲作易論十篇然非汰思慮旬月間不可以措
筆是三書者他日即成就跪致於几席之側則夏時坤
乾未必不為仲尼所取也今之獻者聊可味其一臠耳
仰惟執事思古人相因相取之道而念其所以來之意
羽凡骨為飛仙起涸魚為雲龍藥石哺乳使其銜恩則
他日執事入坐廟堂出擁旄鉞遂大勲於時覯雖不才
<pb:KR4d0042_WYG_027-33a>
東西指顧必有可用今也不敢豫自道幸執事裁之不
宣覯恐懼再拜
　　　寄上范㕘政書
慶厯四年六月四日應茂材異等科李覯謹西望再拜
奉書㕘政諫議明公閤下覯一二年來竄遯山谷竊聞
明公歸自塞垣㕘預朝政無似之人辱知最厚延頸下
風憂喜交戰喜者何謂冀明公立天下之功憂者何謂
恐明公失天下之名夫以明哲之性樹剛中之徳裁量
<pb:KR4d0042_WYG_027-33b>
古今愍測衰敝昔者言之而不得行之誠無可奈何今
在行之之位矣盖當築邦家之基天不足為高地不足
為牢此所謂冀明公立天下之功也然塞孟津者非捧
土可足治膏肓者非苦口不宜遺闕之原豈是眇小若
曰患更張之難以因循為便揚湯止沸日甚一日則士
林稱頌不復得如司諫待制時矣此所謂恐眀公失天
下之名也嗟乎當今天下可試言之歟儒生之論但恨
不及王道耳而不知霸也強國也豈易可及哉管仲之
<pb:KR4d0042_WYG_027-34a>
相齊桓公是霸也外攘戎狄内尊京師較之於今何如
商鞅之相秦孝公是強國也明法術耕戰國以富而兵
以強較之於今何如是天子有帝王之質而天下無強
國之資為忠為賢可不深計洪範八政首以食貨天下
之事未有若斯之急者也既至窮空豈無憂患而不聞
節用以取足但見廣求以供用夫財物不自天降亦非
神化雖太公復出於齊桑羊更生於漢不損於下而能
益上者未之信也况今言利之臣乎農不添田蠶不加
<pb:KR4d0042_WYG_027-34b>
桑而聚斂之數歲月增倍輟衣止食十室九空本之既
苦則去而逐末矣又從而籠其末不為盗賊將何適也
况旱災荐至衆心悲愁亂患之來不可不戒明公何不
從容為上言之國奢示儉抑有前聞動人以行不煩虚
語必也省宫室之繕完徹服玩之淫靡放宫女以從伉
儷罷樂人以歸農業後庭愛幸使衣無曳地羣下賜予
使賞必當賢戒逸樂之蕩心慕淳樸之為德不唯惜費
亦足移風至於昭事神祗尊奉釋老務從中道無徇末
<pb:KR4d0042_WYG_027-35a>
流郊祀天地禮之大者先王立法實有明文謂天下之
物無可以稱其德故牲用繭栗器尚陶匏大路越席以
昭其儉愚儒在野不覩大祀聞之道路有異於斯費鉅
禮煩願留意也寺觀所須未嘗盡見唯前年在京值修
開寳寺耳觀其所用誠難定數然以意論之害亦大矣
且時賣官雖大理評事無慮一萬緡耳假如此寺秪費
十萬緡亦當十貟京官矣彼十貟京官以常例任使數
年之後便當臨民以為萬戸縣尹則十萬家之禍又以
<pb:KR4d0042_WYG_027-35b>
為十萬戸郡守則百萬家之禍矣若輟一寺之費而不
賣十貟京官是免百萬家之禍佛如有靈豈不歡喜一
寺尚爾其他可知孔子曰禮與其奢也寧儉矯枉過正
此其時也設謂復于質略虧損國容無以觀示于下則
未知瑶臺瓊室孰若茅茨土階之榮也若以逺古之道
難為比擬則近世豈無其事哉隋之文皇既可為吾君
法矣唐之楊綰亦足作吾相師也此事尤淺近盖在明
公術内乆矣然恐富貴娛樂有以移人故敢告于左右
<pb:KR4d0042_WYG_027-36a>
嗟乎人夀幾何時不可失無嗜眼前之爵禄而忘身後
之刺譏也覯才不適時體復多病非有望于仕進者也
所願草茅之下復見太平瞑目黃泉蔑遺恨矣所著慶
厯民言三十篇謹録上獻伏惟稍賜觀覽干犯鈞台寔
增慙汗不宣覯再拜
　
　
　
<pb:KR4d0042_WYG_027-36b>
　
　
　
　
　
　
　
　旴江集巻二十七

<pb:KR4d0042_WYG_028-1a>
欽定四庫全書
　旴江集巻二十八　　　　　宋　李覯　撰
　　書
　　　寄上富樞宻書
慶厯四年六月四日應茂才異等科李覯謹西望再拜
奉書樞宻諫議明公閤下伏以天時否結海内煩費力
支王業屬在賢人况樞宻擥軍國之權明公通古今之
道才位相稱功德可圖此有志之士所以願忠於僕人
<pb:KR4d0042_WYG_028-1b>
也覯江南人請言南方事當今天下根本在於江淮天
下無江淮不能以足用江淮無天下自可以為國何者
汴口之入嵗常數百萬斛金錢布帛百物之備不可勝
計而度支經費尚聞有闕是天下無江淮不能以足用
也吳楚之地方數千里耕有餘食織有餘衣工有餘材
商有餘貨鑄山煑海財用何窮水行陸走饋運而去而
不聞有一物由北來者是江淮無天下自可以為國也
萬一有變得不為廟堂之憂而姦雄之幸乎議者多輕
<pb:KR4d0042_WYG_028-2a>
東南謂為怯弱而不知為官軍則怯為亂賊則勇矣今
之卒伍例非勁健必也少有材力自已别營衣食安肯
𣵀墨而就拘哉唯無聊之人填壑是懼不得已而為之
耳謂之怯也不亦宜乎若夫驍悍之資狡猾之性因縁
怨憤過有覬覦則安知其無勇也世俗但見藝祖取之
之易而謂事勢常然殊不知以我宋應天之始乗李氏
失政之餘殘殺忠臣熒惑羣小兵叩城下猶未知之而
今而後焉得此愚暗之賊又焉得此神武之師乎以治
<pb:KR4d0042_WYG_028-2b>
討亂尚難為計以亂攻治將如之何曹公用兵不謂不
善而弗能以一矢加於孫權者非特山川之險亦以馬
超韓遂在關西故也今之輟耕壟上豈無鴻鵠之志者
然且伏而未起有所待也不幸一旦邊鄙戒嚴而荆揚
乗釁廟堂之上何以謀之長淮大江壍其前狐鳴烏合
猾其後畏首畏尾力屈貨殫當是之時雖周公為相太
公為將恐無及也幸今無事何不早為之所三四年前
閱人為弓手鄉閭之内驚擾百端曽未幾時已聞停廢
<pb:KR4d0042_WYG_028-3a>
而募諸宣毅繼以土軍聖朝用心小子何見然以意論
之弓手雖無取而宣毅土軍又不如弓手逺矣豈唯無
益且有害焉昔者之籍弓手也自成丁以上皆守令親
擇之稍有強壮悉無逃匿彼宣毅土軍既曰募人須從
所願當職之吏務登其數雖甚駑怯亦預收録此一不
如也夫弓手本乃良民徭於公上或田園富厚或骨肉
衆多自重其身不為罪惡彼黥額之徒率多無頼階於
窮困旋置妻孥一動其心復何所顧此二不如也夫弓
<pb:KR4d0042_WYG_028-3b>
手訓練有時團結有處散歸廬井無預廪給彼宣毅之
名殆十餘萬一歲之費無慮三百萬矣加之土軍未知
其籍是取無用之人為匱財之本此三不如也觀其罷
輭之容動皆取笑驕盈之氣已欲𨹧人雖無武功自謂
禁旅若主將無惠失於撫循姦回矯詔卒令起發因其
怨恨讋以訛言不出城闉自為蝥賊未可知矣此所謂
豈唯無益且有害也朝廷徒見名籍之夥且聞講習之
勤謂為有備盖未之思矣夫用兵之道豈特武藝而已
<pb:KR4d0042_WYG_028-4a>
哉先在治其心次可用其力昔晉文公始入而教其民
二年欲用之子犯曰民未知義於是乎出定襄王入務
利民又曰民未知信於是乎伐原以示之信又曰民未
知禮於是乎大蒐以示之禮民聽不惑而後用之故能
一戰而霸後雖不及猶有吳起吮疽而戰不旋踵李廣
與士卒共飲食而愛樂為用上下相得豈徒然哉今之
守郡監兵職為將帥奉行邦典豈敢他言恩意不通路
人而已立尸之地何以使之矧將帥之材在乎竒偉而
<pb:KR4d0042_WYG_028-4b>
今所謂良吏者小心畏忌之士耳彼欲笞人數十猶顧
文法捉筆不敢斷而望其一歩百變赴死如歸何可得
也嗟乎既往不咎來者可追宣毅土軍聚之已乆誠不
可去然宜於不可去之中刪其尤無用者降𨽻于廂既
减資糧且實役使其存者則析其部伍易地而居名之
駐泊離其黨則無搆扇之姦去其鄉則為興發之漸仍
使稍供差遣以代舊之屯駐屯駐者又還故郡則廂軍
可省招收矣此亦防患之微意而節用之一端也其於
<pb:KR4d0042_WYG_028-5a>
章示武威備禦他盗無勞益衆惟在選賢商周不敵自
古然矣何不於朝野之間舉守郡監兵之職勿拘資級
務取英才至如荆潭揚夀昇洪杭福廣桂諸部宜命大
臣為之節制重其操柄許以便宜辟召豪傑咨詢計策
淹之歲月庶可鎮安若謂假以威權事當疑阻則小白
重耳非無土地陳勝吳廣豈是侯王或以霸主而尊周
室或以匹夫而亡秦族逆順之心豈皆形勢使然也况
今賦斂之煩數倍常法旱灾之作絶異曩時民力罷羸
<pb:KR4d0042_WYG_028-5b>
衆心愁怨造形而悟其可忽諸明公受國厚恩為世賢
輔解絃易調正在此時謀人之軍師邦邑苟有危敗是
誰過歟覯自惟迂闊之流實無榮祿之望但恨養生之
地僻在一方憧憧衆人無可與計事者常恐小才為累
白刃相臨守死則無名脅從則有罪所以夙夜憂懼寝
食弗皇不知我者謂我何也語有之可為智者道難與
俗人言瀝血書辭敢告執事幸而帷幄之籌不舎庶人
之議敺我元元躋於仁夀則覯也得保首領以沒受賜
<pb:KR4d0042_WYG_028-6a>
多矣所著慶厯民言三十篇謹錄上獻伏惟少賜觀覽
仰犯鈞台豈勝慚懼不宣覯再拜
　　　寄上富相公書
至和二年八月十七日將仕郎試太學助教李覯謹西
望再拜奉書集賢相公閤下鄉者相公偃息于外十有
一年天下之士憤懣者無所吐天下之民窮苦者無所
愬宗廟有神社稷有靈佑啓聖心廓然日出擯讒說於
九地之底登舊德於赤天之上含氣之類孰不相慶千
<pb:KR4d0042_WYG_028-6b>
萬幸甚千萬幸甚議者曰賢人當位矣恢儒復古此其
時矣覯以為不然周公相成王必先有討於管蔡商奄
而後制禮作樂孔子為魯司冦亦且殺少正卯㑹夾谷
以懼齊侯取汶陽田未聞區區以文字為先何哉緩急
之節然也今之大患患在夷狄士大夫之耳目屬於相
公乆矣謂排難解紛不在他人才如斯位如斯籌深䇿
逺盖非小子所難窺也若夫禍以忽而生勢以激而動
亦不可不知朝廷憂西北而不憂東南無冦賊之備是
<pb:KR4d0042_WYG_028-7a>
所謂忽也用力於西北則勢不救東南生姦雄之心是
所謂激也竊恐燕趙有舉烽之變則荆揚無安堵之氓
其曰無備者非兵非食官不得人之謂也今之取才既
不盡善而南國卑薄隔以江湖朝士亦不欲來比於四
方最為少人近者儂智高之亂足以觀之矣智高之起
於邕也非若鬼神出自恍惚盖有萌漸可見人或言之
而主者如不聞及其至於廣也非有羽翼降自空虚盖
已旬月之行衆欲距之而主者閉門之不暇遂使百越
<pb:KR4d0042_WYG_028-7b>
之地千里無煙積尸成山流血成川非他也官不得人
之弊也凡今任官貴在科名彼嶺南郡守不知幾人非
但無功又不能死唯趙師旦曹覲以節義自顯夫二人
者皆無出身孔宗旦以負謗之故謫掾于邕事未起而
言言不用而死夫人豈有科名哉凡今用法小過不宥
而大刑不行小過不宥故跅弛者廢大刑不行故首䑕
者安嶺南之吏或不備不虞或偷生惜死而不聞有伏
鈇鑕者以不忍之政馭無恥之人如乗駑駘而舎鞭䇿
<pb:KR4d0042_WYG_028-8a>
欲其致逺何可得哉所幸智髙豎子本無逺畧如使匹
馬尺䥫踰嶺而北則江表生靈已魚肉矣當是時數百
千里之中無一人可與計事者或云修城池或云教士
卒秪以行破公文何曽得似兒戯令人見之不覺大笑
賊若能來誰有今日相公非常之人固不為常人之事
見幾而作今也其時若謂才之難得道在馴致則凡守
大藩如古方伯連帥者且宜慎柬毎十數郡得一俊傑
以臨制之亦足以有為矣如此雖天駕登單于臺元帥
<pb:KR4d0042_WYG_028-8b>
勒燕然山無南顧之勞擾况當平世誰敢動哉覯慶厯
四年嘗以書言南方事必逹左右矣後二年作長江賦
欲干衢室之聽而無路以通謹錄一本塵玷台座草茅
之愚行年四十有竒一事不成百病俱發未知餘年有
幾唯未死間不逢亂賊是所願也故復呫囁上凟威尊
伏惟哀其狂而寛其罪不宣覯恐懼再拜
　　　寄上孫安撫書
皇祐四年十一月十三日丁憂人李覯謹再拜奉書安
<pb:KR4d0042_WYG_028-9a>
撫宻學諫議節下覯病卧草中聞朝廷委節下一方之
事載驚載喜已而泣下嗟乎自嶺表有變數千里間火
熱湯沸而未見有左右前後之臣負大名於天下者一
來鎮撫竊疑江湖之民獲罪上帝不復得為周家草木
在行葦之詩矣今也傳言節下當来有如司命仙官將
自天降荒陬士女罕識貴人賢人孰知所以來之㫖愚
心耿耿實異於衆輙縁漆室憂魯之義願有以控告不
幸酷罰在身未經祥禫請見則非禮寄書則不恭日夜
<pb:KR4d0042_WYG_028-9b>
惟思罔知所措忽覩牓示令實封齎來何幸如之然而
開設數路許以酬賞苟應募而言是傭徒鬻賣之道高
㓗之士得不唾其面哉退又念古之人有殺身以成仁
安得避干賞之嫌沮願忠之意由此奮發節下試聽之
嗟乎今之天下何其少人哉人材髙下未敢輕量若夫
至公至忠圖國忘身者誠不易得凡居位者何異一曹
司但行文書不責事實但求免罪不問成功前後相推
上下相蔽事到今日猶不知非昔西戎叛時數年間天
<pb:KR4d0042_WYG_028-10a>
下之民破骨出髓而不能取元昊一塊土今南蠻又叛
數月間江湖之人拆衣賣絮而智高方擁美女在珠玉
堆中坐耳何者十羊九牧朝令夕改作無益以害有益
故也彼智髙者豈英雄哉打刼之尤者耳愚嘗謂彼失
扵乆而我失於速彼若能速廣東非我有也我若能乆
彼焉得跳梁若是哉何謂彼失于乆當其自邕而來所
過諸郡突如破竹若能因其倉庫撫其民人分留同惡
合聚亡命以守之避實攻虚直趨英韶南雄以扼大庾
<pb:KR4d0042_WYG_028-10b>
使江南之兵不得過雖廣西兵來而東路之勢已盛則
五羊孤城仲子怯師囊橐中物耳舎此不為而為持乆
之計豈有人作賊深入主國無饋糧無外援而可頓於
堅城之下連月不去以待王師之來哉此所謂彼失於
乆也何謂我失於速當賊在五羊城下時王師幸得到
英州若能分兵屯守要害堅壁清野以待之彼將何如
梁孝王天子母弟周亞夫尚不可救况廣州仲簡何足
可惜彼求戰則不聽欲走則無路糧食當有限寳貨豈
<pb:KR4d0042_WYG_028-11a>
可餐越月踰時自當乾死况蕃漢烏合其心不一力盡
勢窮寧無疑貳購賞在其前斧鉞在其後智高之首何
難可致不戰而屈人之兵古今一也豈有人為將乗驛
㑹師與士卒未嘗相識昏至晨戰挺身入賊如此雖豫
讓為軍貟要離作節級有何恩義能使之用命也以侯
伯富貴之身落豺狼腥臭之手逺近聞之莫知所由皆
以賊為鬼將神兵非人可敵故鋒刃未交而心膽已碎
後敗甚於前敗今日甚於昨日徒使狂童謂天無網此
<pb:KR4d0042_WYG_028-11b>
所謂我失於速也自有事以來江湖之間誠宜設備然
所以備之豈其道哉豈作無益以害有益者哉居是邦
不非其大夫不得為節下盡言也嗟乎疾在四支皆知
護心腹矣恐風氣之内入也而不知用藥無節則心腹
自生疾敵在嶺表皆知備江湖矣恐蠻冦之内攻也而
不知作事無術則江湖自生變四支之於心腹嶺表之
於江湖其逺近𦂳慢以節下之明固不待人言也嗟乎
彼智高者終何為哉歴觀自古豈有如彼等人能成事
<pb:KR4d0042_WYG_028-12a>
也彼之所至奪人財物燒人室宇食人老弱妻人婦女
人之仇讎無甚於彼者安能成事哉但恐嶺表未定江
湖日貧而羣盗起耳夫羣盗者初不足畏或數人或數
十人或數火或數十火然後以小合大以近合逺遂成
千人萬人耳雖然此等亦安能成事哉賊殺既已甚天
誅所未及於是乎有長材大力假忠借義以討賊為功
以要王爵以歸民望如孫堅父子漸不可制此愚心之
憂也嗟乎江淮而南天府之國周世宗之威武我太祖
<pb:KR4d0042_WYG_028-12b>
之神聖非一朝一夕而得奈何因循不以賢才守之今
日之事可謂急矣誠得左右前後之臣負大名如節下
者數人使居潭洪荆昇揚杭福州兼節制一路屬郡官
吏得自廢置然後可以言利害官不得人雖言之誰為
行哉朝上千疏暮降百勑付之曹司適煩擾耳如曰得
人請試言其畧今之先務莫若使甲兵不闕盗賊不起
民不至無告士不至失職如此者凡十事一曰諸州舊
有宣毅百數雖云不武悉已南征昨者調鄉弓手將以
<pb:KR4d0042_WYG_028-13a>
為衛縱今未罷復何可憑且勿論其人勇怯彼弓手之
家固不在城安有盡室已落賊中而肯一身更為官守
鳥驚魚駭事灼然矣愚謂守城當須城中之人人生尚
氣愚智皆同嘗觀角觝與競渡之類一坊一巷互爭勝
負千百為羣至相殺害何者恥居人下故也官之使民
曽無激勸㸃簿呼召若牽牛羊彼何興味而為之哉今
若為廣場於邑居之中先取有勇力為衆服者寵異之
使率其黨以閒暇習諸兵仗勿為名籍各任去來既不
<pb:KR4d0042_WYG_028-13b>
妨其業又得以自由於是制為勸賞之法凡若干日
一試其藝有地稅者常憂執役試中則與移下名有市
利者唯患當行(胡剛/切)試中則與免一次胥徒以此差補
僧道以此披剃凡百施為必先武力至于有罪亦當原
情苟非害人得以功贖如此則人可以日添藝可以日
進比屋之民皆為甲士可也然後柬置帥長潜加部勒
志定氣剛誰不可用况家貲在内血屬滿眼倉卒之時
必得死力二曰昨者鄉弓手萬家五百人大縣至一二
<pb:KR4d0042_WYG_028-14a>
千人不謂不多然而驅之來就郡邑廢其耕耘離其骨
肉負米擔錢闔門在路是不便於私也手執戎器心在
閨門藉此虚名影其色役是有累於公也今若於村落
之中毎十數里為一教場使其人貟各以閒暇就便集
之既不妨農且無所費當戸差役勿復與免或其有故
則許兄弟子姪逓代乃是一人在籍數人習兵其餘戸
口及寺觀童行願教者亦聽勸賞之法一如城中如此
則保全鄉里扞禦疆界求之人情必可倚頼三曰古之
<pb:KR4d0042_WYG_028-14b>
治民唯欲富庶今之治民特惡豪右夫富豪者智力或
有以出衆財用亦足以使人將濟艱難豈無其效今之
浮客佃人之田居人之地者盖多於主户矣若許富人
置為部曲私自訓練凡幾度試勝兵至若干人或擒盗
至若干火者授以某官仍寝進納之令以一其志凡人
既得以兵自防又得以官自進苟有餘財其誰不勉歲
年之後千夫長百夫長不難得矣周禮鄉為一軍未聞
反叛秦人功賞相長何患豪強大有為者宜無猜忌四
<pb:KR4d0042_WYG_028-15a>
曰人之為賊亦有其漸始則黒面夜行僅如狗䑕或掠
小家子或刼獨行客鄉亭之吏知而諱之不告于公上
故使長惡不悛積小成大蔓草難圖有自來矣鄉亭之
吏諱之何也凡今賊發之地必責以賞錢縣尉未下馬
耆壯已賣田破人之家前後不少為耆壯者懲其若此
湏求被刼之人願陪所䘮之物與其賞一二百千孰若
陪一二十貫但知惜費豈復畏罪哉賞所以得賊亦所
以失賊諱之之謂也然非厚賞則賊不可得矣官不能
<pb:KR4d0042_WYG_028-15b>
備必出於民顧當改制耳愚謂莫若鄉置賞社計戸等
以斂之命富人以掌之用盡更斂以此為常今夫大鄉
或二三千戸小者亦數百戸與其使耆壯三五人出泉
孰若使一鄉千百戸同力其數則少其斂則緩既免破
家誰肯縱賊五曰茶鹽之禁本非便人經費所須盖不
獲已江嶺之交最多鹽賊起而為大害者往往有之矣
此本良民但為衣食與商賈何異哉惟其犯禁耳俗吏
不明事體武卒又貪賞錢不料形勢多方伺捕彼自以
<pb:KR4d0042_WYG_028-16a>
其罪重寧鬭而死幸而不死豈得復為平人哉求活草
間固其宜矣愚謂當少緩之百姓日用不可使知姑以
用度不足某事某事權住給賞如此則伺捕者宜其縮
手犯禁者得以安心苟能加以仁恩亦可錄為死士六
曰大抵東南土田美好雖其饑饉之歲亦有豐熟之地
比來諸郡各自為謀縱有餘糧不令出境昨見十程之
内或一斗米糶五六十價或八九十或一百二三十或
二百二三十價雞犬之聲相聞而舟楫不許上下是使
<pb:KR4d0042_WYG_028-16b>
賤䖏農不得錢貴䖏人不得食此非計也况於境内又
有禁焉止民糴以待官糴是也且賈人在市農人在野
糴之則米聚州縣不糴則榖留鄉村徒為日日修城池
而不筭其中蓄積亦可笑矣若曰官糴數足然後放民
糴俟河之清耳官糴價一定民糴價漸髙難易如何哉
愚謂當弛一切之禁聽民自便仍為著令以告後來七
曰古之貴者舎征止其身耳今之品官及有䕃子孫當
戸差役例皆免之何其優也承平滋乆仕宦寔繁况朝
<pb:KR4d0042_WYG_028-17a>
臣之先又在贈典一人通籍則旁及兄弟下至曽孫之
子安坐而已比屋多是衣冠素門方係繇役日衰月少
朝替夕差為今之民盖亦難矣愚謂三丞以上官及正
郎以上子孫若贈官兩省以上自可且從舊制其餘一
例給使如此則農夫稍得息肩世胄亦無自惰八曰今
之賦稅較古則輕唯諸攤配大為煩費夫攤配之物皆
受直于官比之市價不甚相逺然而村民或去州縣一
二百里既難裹足且畏後期故有市井之人代幹其事
<pb:KR4d0042_WYG_028-17b>
官未得銖兩民已出斤鈞執耒者所以無聊㳺手者所
以專利愚謂莫若使諸縣凡有求物則選邑中富而好
善者一人委之集事仍須令佐躬行檢校事畢之日計
其實所費錢使民償之如此財用可以無枉困窮可以
更生九曰今之卒伍餼廪甚厚而人不願為者何也徒
見其貧窮耳餼廪厚而貧窮者患在兼并卒伍而可兼
并者亦勢之然大凡從軍多是單獨初來營壘未有妻
孥居則無屋用則無器於是兼并者得將養女召為贅
<pb:KR4d0042_WYG_028-18a>
壻今朝有室明日上綱在路日多住家時少故其一女
可當數夫既以家口為名即是衣糧入已嘗見一家養
十二三女請五十餘分而所養女日夜紡績與其家作
婢耳餼廪歸於他族貧窮切於<md:KR4d0042_SBCK_021-5a>¶已身不死則逃非偶然
也愚謂莫若使諸州凡招到人官為昏娶及置屋宇什
物使得成家然後逺役如此則不唯存恤見兵亦足招
延來者十曰今之發解謄録封彌雖曰至公諒非逺慮
識平側者昂昂哂笑談王霸者往往退藏寃苦之聲逺
<pb:KR4d0042_WYG_028-18b>
近如一愚謂宜復祖宗之法以求郡里之譽凡諸征鎮
亦許辟除如此則人望有歸學者知勸原夫之輩得之
何補跅弛之士失之可惜飢寒不如兵死寧免生心英
雄落我彀中乃為上䇿嗟乎弱甚矣憂至矣非立大竒
不足以救愚言雖未竒節下亦無忽勿與儒生言儒生
必罪我勿與俗士知俗士且笑人管仲復生商君不死
天下乃安矣覯慶厯四年有上樞宻富諫議書一首俄
聞富公出使河朔未知其書逹與不逹慶厯六年又有
<pb:KR4d0042_WYG_028-19a>
長江賦一首天險難升無路通進今各寫一本去願節
下覽之足以知愚心之憂非一日也嗟乎行年四十四
矣結髪脩學自謂非常人老大栖栖便是常人耳然昔
應制科辱召第一今為試助教雖云冗散猶望朝廷以
詞學進之必不於風塵之際以㳺說徼幸節下明察知
其無意於酬賞也嘗著周禮致太平論十巻此乃愚心
所自憙可以備乙夜之觀者節下幸問焉當獻其藁忉
忉之懐未盡於此儻容白帶以見宜有面言不宣覯再
<pb:KR4d0042_WYG_028-19b>
拜
　　　上蔡學士書
日月應茂材異等科李覯謹再拜奉書諫院學士從者
伏以王佐之資在言責之地有行下國將歸于朝志義
之士靡不欲效肝膽於車下矣覯不肖郡縣之得失軍
民之利害非所能知然有事雖似小而患則甚大憤憤
於心弗能自已者願一言焉同郡有鄒子房自前年㳺
京師去年秋寄書于其家自言因奏封事得恩為齋郎
<pb:KR4d0042_WYG_028-20a>
鄉人以其無行也初未甚信及見北來者且問諸邸吏
皆曰無之於是鄉人愈疑其詐矣今兹來歸果無禮部
補牒獨執御藥院文書一紙以為符驗而沿路郡府僉
以衣冠待之本屬轉運不疑其欺又給憑由使興置銀
銅坑冶因縁形勢蒙蔽州閭萬目蚩蚩無敢明辨噫可
怪也覯竊評之曰以御藥院文書可行耶不可行耶子
房已受補牒而不以隨身耶且三者皆可為之切齒也
御藥院文書可行則國家之禍耳其不可行或已受補
<pb:KR4d0042_WYG_028-20b>
牒而不以隨身皆子房之罪也夫爵人於朝與衆共之
示天官之不敢私也况武祖文宗防萌杜漸上設中書
樞宻院下分臺省寺監所以夾輔聖政互相關防齋郎
雖微然須勑下禮部而後給牒收補今秪欲憑御藥院
文字不必朝省指揮則是宦者奪宰相之權王命出小
臣之手禍亂之本莫斯為大女主幼君尚不及此陛下
明聖焉得有之此可為切齒者也若以其書不可行用
則安得執為符驗藍衫木簡便稱官人乗馬從徒平接
<pb:KR4d0042_WYG_028-21a>
有位國之常刑將焉用也且齪齪一夫飾以巧言自淮
徂江若履無人之地設有大姦大賊造為妖妄誘脅州
縣則孰能辨之哉太宗時李飛雄詐取驛馬騎之稱奉
詔縛清水諸將入秦州將斬之以叛頼宗社之靈使自
漏泄耳萬一復有此事其將奈何此又可為切齒者也
若謂已受補牒而寄留在外或質當錢物則是輕我君
命重乎貨財輕君命則無為臣之禮重貨賄則非奉公
之人以此入官未知安用此又可為切齒者也凡此三
<pb:KR4d0042_WYG_028-21b>
者干渉大體不可不言而西望帝閽邈數千里言可及
乎誰能執熱逝不以濯學士其惜一勺水以快我心哉
覯與子房舊相往來别無嫌隙齋郎職位非佳覯誠不
肯嫉妬子房名位未著覯又不與爭能言之至此盖公
議也况子房不慙妄冒惟務驕矜齎逺近書題假轉漕
符牒以興置銅銀之號結太廟齋郎之銜當大路卓彩
棚椎鉦鼓引百戯周㳺城市朝謁聖祖而後歸呵止行
人凌壓尊老意氣滿溢無復忌憚是可忍也孰不可忍
<pb:KR4d0042_WYG_028-22a>
伏惟學士有名於時以道賛國如此等事寧不動心萬
乗之貴尚當規正矧此蕞微豈難辨理昔者學士未作
諫官時常刺諫官之不直今既作諫官矣無為他人所
刺伏恐朝車到此迫於人事無暇省覽謹遣人投書道
左試財擇焉不宣覯再拜
　　　上王刑部書
轉運刑部明公執事覯天生愚魯棄置藪澤鱗鬐坐枯
風波不到伏承明公以臺郎之貴領州伯之重才名所
<pb:KR4d0042_WYG_028-22b>
震曜賢德所煦嫗姦回醉心良善吐氣如九鎮之柱天
羣山莫不仰四瀆之紀地衆流莫不赴士之歸者唯恐
在後而覯貧煎其家病縲其身隔數百里無階請見自
甘屏逺何所願望不意近日一二有位自北來者乃言
明公過垂聼察深録姓名不唯寘之齒牙且欲引諸門
下一聞髙義慙媿累日人之不遇者必曰時命若覯也
獨命窮耳於時豈有不遇哉自古正身立行負抱才業
而遭值昏亂不為人知辱在餓𨽻或老死岩石名字磨
<pb:KR4d0042_WYG_028-23a>
滅銜寃厚夜者夫豈少歟小人無似幸生明時當路無
朞功之戚舉家無拳握之貨馳騖無力請託無縁而賢
卿大夫雖未相識往往知其所為何不遇之有哉君子
疾没世而名不稱苟由當代豪傑共相采色使得光顯
于後則萬鍾不足校也豫讓一家僕耳以衆人遇之則
以衆人報國士遇之則以國士報吾黨之受知者宜何
如哉既未得謁於閽人且欲窮極紙筆鋪張其言冀明
公多見其藴積則又念今之進者假儒之言已進而言
<pb:KR4d0042_WYG_028-23b>
不驗故真為儒者羞自言明公徐而察之可也何遽言
哉聊寓書以謝左右伏惟照其心無責其禮千萬幸甚
不宣覯再拜
　　　與胡先生書
覯再拜先生胡君足下康定初錢塘相别後二年自京
師歸中道曾寓書今又四年雖不有教誨而衣冠往來
毎知動靜俗衰禮壊用力者鮮先生發憤呌呼手提古
道以陂障末流使東南之士有所模法其功用何如哉
<pb:KR4d0042_WYG_028-24a>
覯於先生齒卑德薄然其所留心何嘗不在天下國家
故聞先生之風驩虞詠舞唯恐其舉之不髙馳之不疾
也苟有聞見敢不盡愚於左右伏念曩者為㑹以羇旅
迫促聽言觀行什不一二慕賢之心且醉飽矣至於紙
筆之間所以剴今而垂後者尚未得請近到弋陽乃有
以先生所著文為惠者喜而讀讀而疑謂先生之辭或
者年少時作漂流人間而不可追者乎不然幸察其區
區竊觀原禮篇曰民之於禮也如獸之於囿也禽之於
<pb:KR4d0042_WYG_028-24b>
紲也魚之於沼也豈其所樂哉勉强而制爾民之於侈縱
奔放也如獸之於山藪也禽之於飛翔也魚之於江湖也
豈有所使哉情之自然爾云云覯不敏大懼此說之行
則先王之道不得復用天下之人將以聖君賢師為讎
敵寧肯俛首而從之哉民之於禮既非所樂則勉强而
制者何歟君與師之教也去自然之情而就勉強人之
所難也而君欲以為功師欲以為名命之曰讎敵不妄
也且制作之意本不如此唯禮為能順人情豈嘗勉强
<pb:KR4d0042_WYG_028-25a>
之哉人之生也莫不愛其親然後為父子之禮莫不畏
其¶長然後為兄弟之禮少則欲色長則謀嗣然後為夫
婦之禮争則思决患則待救然後為君臣之禮童子人
所慢也求所以成人然後為之冠禮愚者人所賤也求
所以多知然後為之學禮死者必哀之然後為之䘮禮
哀而不可得見也然後為之祭禮推事父之恩而為養
老之禮廣事兄之義而為鄉飲酒之禮凡此之類難以
遽數皆因人之情而把持之使有所成就耳有是情而
<pb:KR4d0042_WYG_028-25b>
無是禮則過惡襲之情雖善末如之何故父子之禮廢
則子將失其孝兄弟之禮廢則弟將失其悌夫婦之禮
廢則夫將失其義君臣之禮廢則臣將失其忠一失之
則為罪辜為離散嚮之所謂情者雖積於中安得復施
設哉故曰因人之情而把持之使有所成就者也其大
畧如此然則有禮者得遂其情以孝以悌以忠以義身
尊名榮罔有後患是謂獸之於山藪鳥之於飛翔魚之
於江湖也無禮者不得遂其情為罪辜為離散窮苦怨
<pb:KR4d0042_WYG_028-26a>
悔弗可振起是謂獸之於囿鳥之於紲魚之於沼也而
先生倒之何謂也若以人之情皆不善須禮以變化之
則先生之視天下不啻如蛇豕如蟲蛆何不恭之甚也
幸深思之萬一愚言可取則願告於不知禮者曰無近
於囿汝有山藪無從於紲汝有飛翔無入於沼汝有江
湖云爾則先王之道庶乎復用天下之人其仰聖君賢
師若司命焉又觀送程令序斥言今之縣令不得其人
而末一句乃曰與家君有代授之契如是則尊公亦今
<pb:KR4d0042_WYG_028-26b>
之縣令耳盖文之大病不可不察若尊公之治有異於
前之云云者願少稱述不然則削此一句以存有隐無
犯之義甚善覯非好辯者顧先生之文學者所信一有
玷缺為患不細故敢陳之惟以情恕未相見千萬自愛¶
覯再拜
　　　答宋屯田書
屯田宋公執事覯近者刪定劉牧易圖繼之六論僅草
具未甚行一來貴土日接髙誼乃知執事舊有王劉易
<pb:KR4d0042_WYG_028-27a>
辯其大畧不異故不敢自疑以塵于席次執事忘其陋
寡遽貺以書謂聖人之道晦而復明劉氏猶¶大盗既逸
而成禽豈復能為梗然六經近為狂妄人所椎埋如是
者甚衆且使覯堅其壁主其盟執事當竒所謀鳴鼔而
陣焉主盟之命雖不可當若狂妄椎埋豈惟執事患¶之
抑愚心未始釋然也孔¶¶子曰吾猶及史闕文盖喜其本
末為世人所損益也至於漢儒若鄭康成注禮記其字
誤處但云某當為某玉藻全失次序亦止於注下發明
<pb:KR4d0042_WYG_028-27b>
未嘗便就經文改正於周禮則備舉先鄭杜子春解此
盖尊經重師不敢自謂已見為得姑兩存之以俟後聖
耳况夫一家之學必由君命而後可行以劉歆之才在
哀帝之側嘗欲以左氏春秋列於學官尚為諸儒不肯
置對光武之世議立左氏而公羊之徒上書訟之至和
帝時始得立學其難而慎也如此未聞有不請於帝不
謀於朝而能以一人之私鼓舞天下者也歴觀五經傳
注及正義誠有未盡善志於道者宜其致詰然但當著
<pb:KR4d0042_WYG_028-28a>
為私書或言於同志庶幾其說不泯絶後有知我者則
先王之道明如是足矣彼官為博士居天子辟雍將造
成多士以待官使者也初不奏立某氏易某氏春秋俾
有司策試一用斯義而乃專肆已欲棄傳違注敺學者
從之其可乎哉學者顧師資之禮不得不從有司執注
疏之義不得不黜無乃非長育人材之意邪矧博士之
官靡常其人苟各用所見不為定凖今博士說如此後
慱士又如彼則¶更數十百年天下之士為儒為墨為釋
<pb:KR4d0042_WYG_028-28b>
為老未可知也此患甚大不可不救而覯也貧賤委頓
無錙銖重雖學者稍稍聽信¶然悠悠之流衆寡何如哉
覯與人作一記一序猶未免在勢者或蚩蚩輩有所改
易陳言䙝語塗穢金石後人弗知將以我為戯焉况能
主盟聖域集第一之功乎誠尊命之不可當也執事文
學豐富爵位進長既有其道且得用焉指撝人士將無
不可苟鳴鼓而陣則覯雖不勇請當一隊必有藉手以
報不宣覯再拜
<pb:KR4d0042_WYG_028-29a>
　　　答李觀書
覯白宗人祕校足下八月初徐秀才至得所寓書甚大
惠覯不肖且未識君子之容¶而屈辱厚意以道藝見咨
顧無以當之<md:KR4d0042_SBCK_021-5b>¶雖然敢不薦其說來書謂孔子之後有孟
荀揚王韓栁國朝栁如京王黄州孫丁張晦之及今范
歐陽皆其繼者也而自謙譲以為畚土壌築太山欲登
於前賢之閫而問其何如足下年少初仕不汲汲於進
取而轉從寂寞之道此非今人之心古人之心也曽子
<pb:KR4d0042_WYG_028-29b>
曰尊其所聞則髙明矣行其所知則廣大矣苟取之以
明守之以誠尚可為聖人之徒矧曰前賢之閫哉然謂
之賢者豈非所論列十數公乎足下欲以為法當考其
所為工拙不宜但徇其名也孟氏荀揚醇疵之說聞之
舊矣不可復輕重文中子之書已泯絶唯中說行然出
於門人所記觀其意義往往有竒奥處而陷在虚夸腐
脆之間隋書無本傳又不得案其行事退之之文如大
饗祖廟天下之物苟可薦者莫不在焉佐平淮西解深
<pb:KR4d0042_WYG_028-30a>
州圍功徳卓犖在聽聞者不一誠哉其命世也子厚得
韓之竒於正則劣矣以黨王叔文不得為善士於朝近
者如京先倡古道以志氣聞黄州學而未之得然其人
諤諤有風標彼孫丁之文舉人之雄者耳其立朝不聞
有所建明而胎天下之禍為吾徒羞晦之之辭不竒諸
所著文未足可嘉至於議論則識精才健無逺不到若
洪範王霸篇籠絡天人錘鍜古今雖子厚好為論尚未
及也先朝文士唯此人耳惜其踈俊得罪于世故立身
<pb:KR4d0042_WYG_028-30b>
不可不慎若子厚晦之皆非凡人被惡名雖欲自新而
死期至矣范公歐陽盖為賈誼劉向之事業窮髙致逺
未易量也足下以愚言為不妄則可法與否昭昭然矣
路逺不獲相見勉之李覯白
　　　答黄著作書
覯再拜漢傑著作兄足下前日辱書以覯所為景徳寺
及邵武軍學記言浮屠事來討覯不肖然其為文有新
意處恐學者疑唯欲人問因詳說之而譊譊之徒背憎
<pb:KR4d0042_WYG_028-31a>
是務莫肯告者吾心恨此乆矣今漢傑乃惠然移書使
之明辨不勝幸甚覯排浮屠固乆於潜書於富國策人
皆見之矣豈期年近四十氣志益堅之時而輙渝哉惟
漢傑觀厥二記不甚熟耳吾於此言乃責儒者之深非
尊浮屠也民之欲善盖其天性古之儒者用於世必有
以教導之民之耳目鼻口心知百體皆有所主其於異
端何暇及哉後之儒者用於世則無以教導之民之耳
目鼻口心知百體皆無所主將舎浮屠何適哉漢傑兩
<pb:KR4d0042_WYG_028-31b>
執親䘮矣亦嘗禮佛飯僧矣如使周禮尚行朝夕朔月
月半薦新啓祖遣有奠虞卒哭祔小祥大祥禫有祭日
月時嵗皆有禮以行之哀情有所洩則漢傑必不暇曰
七七曰百日曰周年曰三年齋也吾故曰儒失其守教
化墜於地凡所以修身正心養生送死舉無其柄天下
之人若饑渇之於飲食苟得而已當是時也釋之徒以
其道鼓行之焉往而不利云云至於叙其傳法始卒甚
詳此誠文勢不得不然吾自無思無為之義晦而心法
<pb:KR4d0042_WYG_028-32a>
勝以下言儒不能明其道而釋以其說象之故嗣迦葉
者師子達摩以下言此衰致彼盛也非習聞其說樂其
誕而自小如孔子吾師之弟子之類也若夫按白居易
碑迹景雲大師之事盖取其與顔太師真卿等友善魯
公之大節古今鮮儷而善於一浮屠必若澄觀受知於
韓吏部之比其人材有足稱者也而景雲乃景德之舊
因使其徒有所矜式焉然則取信於白居易何尤哉又
覯所謂及味其言有可愛者盖不出吾易繫辭樂記中
<pb:KR4d0042_WYG_028-32b>
庸數句間漢傑以為仲尼子思羣聖人之作述豈與此
等說較論而爭衡邪是誠漢傑之不思也且吾謂儒者
困于滛辟恤乎罪疾欲聞性命之趣不知吾儒自有至
要反從釋氏而求之然後乃曰及味其言有可愛者盖
不出吾易繫辭樂記中庸數句間苟不得已猶有老子
荘周書在何遽冕弁匍匐於戎人前邪請詳此意豈謂
仲尼子思與之較且争乎盖以釋之言雖有可愛者亦
吾聖人先已言之矣何必去吾儒而師事戎狄哉苟不
<pb:KR4d0042_WYG_028-33a>
得已尚不如學老荘其意亦昭昭矣彼釋之書數千百
巻而不出吾數句間其輕重如何哉漢傑責於人無若
是之暴也夫所賤鄭衞者非謂全無五聲十二律不與
雅樂相似也唯其不中正耳毛嬙西施面目亦與人同
豈彼數千百巻書而無與吾聖人一句一字合者哉九
流百家同出於聖人而有所偏耳聖人之備其於用也
交相濟故得中焉諸子之偏其於用也執一而已故有
過有不及也亦非謂無一句一字與聖人合者也譬諸
<pb:KR4d0042_WYG_028-33b>
良醫之治疾實者則瀉之虚者則補之熱者使之服¶涼冷
者使之服暖故天下之疾無不治也聖人之道如此諸子
則不然見瀉而愈者則謂天下之疾皆可瀉見補而愈
者則謂天下之疾皆可補於熱於冷亦然故用藥失宜
而療病多死也非謂其方不與良醫相似也學者之視
諸子若異類焉是亦過矣漢傑罪我不如李習之不為
僧作鐘銘習之之論信美矣然使唐來文士皆效習之
所為則金園寳刹碑版若林果誰作也來書謂張景原
<pb:KR4d0042_WYG_028-34a>
道頗正漢傑何不視景集中所記浮屠事凡㡬篇其稱
述何如又謂設不得已猶可謹嵗月誌工用亦不害於
正若但嵗月工用而已凡人皆能之何必吾文吾所是
非灼見如彼豈嘗害於正哉聖賢之言翕張取與無有
定體其初殊塗歸則一焉猶李漢所謂千態萬貌卒澤
於道徳仁義炳如也何須開口便隨古人漢傑使我效
李習之膠柱矣今之學者誰不為文大抵摹勒孟子刼
掠昌黎若為文之道止此而已則但誦得古文十數篇
<pb:KR4d0042_WYG_028-34b>
拆南補北染舊作新盡可為名士矣何工拙之辨哉覯
之施為異於是矣既使明辨敢不盡言漢傑察之十二
月十三日從表弟李覯再拜
　　　再答黄著作書
覯再拜漢傑前書以言浮屠事求問覯不才不能多自
引過輙求義理塵於左右漢傑又以書稔吾之罪不勝
大慙覯行於天下日聞其美不聞其惡於鄊黨惟仲容
老丈時賜教誨然其人慎宻雖¶終日請問猶未一言今
<pb:KR4d0042_WYG_028-35a>
漢傑不惜累紙之書以為大¶惠而覯如頑石焉雖有雨
澤毋所受入而今而後不得聞過矣覯何人哉覯何人
哉尚頼君子之心愍其孤陋苟有聞見更掛齒牙則蕞
爾之人猶有望也以多故未及請見
　　　答陳特書
覯啓今日吳君坐中見僕夫捧三書以授我問克譲乃
知其子姪以此為惠讀之皆今賢士大夫之文甚善甚
善夫贈送之作惟師與友若老耼孔子顔淵子路言者
<pb:KR4d0042_WYG_028-35b>
受者皆非偶然今覯與足下兄弟無一日之雅鄉井不
同年齒差倍又非當大位言得失之地弗問弗求獲此
惠貺¶私自惟念莫知所來無¶乃足下負大術業潜於山
藪心之焰焰無所發泄假我以為題目乎不然未敢當
凡所教誨皆我心思慮之熟者然夫子之道如天如神
變化不測恨行計速不得與足下論其萬一若皆如來
示則指掌而已何必從師而後知哉有言於覯者多矣
如虚舟焉未嘗輙愠今足下兄弟言古而志髙於愚心
<pb:KR4d0042_WYG_028-36a>
未忍舎焉故此奉告且以為謝不宣覯白
　
　
　
　
　
　
　
<pb:KR4d0042_WYG_028-36b>
　
　
　
　
　
　
　
　旴江集巻二十八

<pb:KR4d0042_WYG_029-1a>
欽定四庫全書
　旴江集巻二十九　　　　宋　李覯　撰
　　雜文
　　　原文
利可言乎曰人非利不生曷為不可言欲可言乎曰欲
者人之情曷為不可言言而不以禮¶是貪與滛罪矣不
貪不滛而曰不可言無乃賊人之生反人之情世俗之
不憙儒以此孟子謂何必曰利激也焉有仁義而不利
<pb:KR4d0042_WYG_029-1b>
者乎其書數稱湯武将以七十里百里而王天下利豈
小哉孔子七十所欲不踰矩非無欲也於詩則道男女
之時容貌之美悲感念望以見一國之風其順人也至
矣學者大抵雷同古之所是則謂之是古之所非則謂
之非詰其所以是非之状或不能知古人之言豈一端
而已矣夫子於管仲三歸具官則小之合諸侯正天下
則仁之不以過掩功也韓愈有取於墨翟荘周而學者
乃疑噫夫二子皆妄言耶今之所謂賢士大夫其超然
<pb:KR4d0042_WYG_029-2a>
異於二子者邪抑有同於二子而不自知者邪何訾彼
之甚也
　　　原正
祭非其鬼而求福焉人知其不正矣考之經則禱祠之
禮煩設祝史巫覡其術近乎怪孰謂聖人而為不正哉
君親人所甚爱也死亡人所甚惡也以所甚愛而之所
甚惡有告之曰禱可以免雖聖人其如何孔子曰丘之
禱久矣為已故也周公冊祝請代武王臣子之心也今
<pb:KR4d0042_WYG_029-2b>
之學者自以為正人視其親愛之疾則曰有命噫正可
矣曰孝與慈則未也不孝不慈而得正焉吾不願也
　　　讀儒行
儒行非孔子言也盖戰國時豪士所以髙世之節耳其
條雖十有五然指意重複要其歸不過三數塗而已平
居自慎重能處貧約(一曰道塗不争險易之利冬夏不/争隂陽之和愛其死以有待也養)
(其身以有為也二曰其居處不淫其飲食不溽三曰一/畮之宫環堵之室蓽門圭竇蓬户甕牖易衣而出并日)
(而食四曰/幽居不滛)臨事有守奮發不顧忌(一曰刼之以衆沮之/以兵見死不更其守)
<pb:KR4d0042_WYG_029-3a>
(鷙蟲攫搏不程勇者引重鼎不程其力二曰可親而不/可刼也可近而不可迫也可殺而不可辱也三曰雖有)
(暴政不更其所四曰讒謟之民有比黨而危之/者身可危也而志不可奪也五曰世亂不沮)不苟合
於君視利禄如土芥(一曰難得而易禄也易禄而難畜/也二曰委之以貨財淹之以樂好)
(見利不𧇊其義三曰上不答不敢以謟四曰陳言而伏静/而正之上弗知也麤而翹之又不急為也五曰上不臣)
(天子下不事諸侯/雖分國如錙銖)容人愛士以身徇朋友(一曰慕賢而/容衆毁方而)
(瓦合二曰内稱不辟親外舉不辟怨程功積事推賢而/進逹之不望其報三曰爵位相先也患難相死也四曰)
(並立則樂相下不厭久/不相見聞流言不信)其餘亦常事(如席上之珍以待/聘衣冠中之類)
考一篇之内雖時與聖人合而稱説多過其施於父子
<pb:KR4d0042_WYG_029-3b>
兄弟夫婦若家若國若天下粹美之道則無見矣聖人
之行如斯而已乎或曰哀公輕儒孔子有為而言也曰
多自夸大以揺其君豈所謂孔子者哉
　　　讀文中子
文中子之言聖人之徒也傳之者非其人為之癰創而
已耳吾觀中説謂所傳者姦詐無禮之人也世誚房魏
輩不稱師顧諸公如何人也竊人之財猶謂之盗學焉
而不知所由來固小人矣然其佐唐命基太平行事灼
<pb:KR4d0042_WYG_029-4a>
見非小人也非小人而不稱師未嘗以為師也明矣隋
書魏公所述常人或得一傳而無王通云者豈躬為弟
子而忽忘若是乎或謂以長孫無忌怒故(句/)夫魏公引
義諫諍不為天子屈豈憚一無忌而削其師哉盖文中
子教授河汾間迹未甚顯沒後門人欲尊寵之故扳太
宗時公卿以欺後世耳懼其語之泄乃溢辭以求媚(若/杜)
(如晦於萬民猶天百姓日用而不知之/類其媚於唐帝則下文曰堯舜者是也)孔子之時周王
魯公非有道也至脩春秋尊京師别内外戀戀不能已
<pb:KR4d0042_WYG_029-4b>
江都弑煬帝而文中子曰天其或者将啓堯舜之運吾
不與焉命也其如君臣之禮何孔子於孟懿子季康子
稱對稱名(孟孫問孝於我我對曰云云康子/饋藥拜而受之曰丘未逹云云)楊素蘇䕫
李徳林隋之大臣且非弟子而謂之請見又名之(素與/吾言)
(䕫與吾言徳林/與吾言云云)其如上下之禮何吾故謂所傳者姦詐
無禮之人也雖然不姦詐不無禮文中子之道不如是
之光也流俗之視中説如視佛書夫焉知佛之道可
尊而尊之哉徒聞其未死時天地鬼神夷狄之君無不
<pb:KR4d0042_WYG_029-5a>
尊之者耳或曰文中子之道不如是之光則奈何曰不
害為聖人之徒
　　　弔揚子
嵗隂在戍兮其月季春望前三日兮是惟壬辰面書林
以齋慄兮敢行弔于子雲嗚呼哀哉高廟不神兮借人
以權新都大盗兮舂國之&KR0843;㓙邪得志兮明哲偷安天
爐熾炭兮璞玉不燃斂佐王之刀尺兮迴智巧乎簡篇
何諸儒之䘮明兮復培塿乎泰山夫聖者通之謂兮可
<pb:KR4d0042_WYG_029-5b>
名而名之豈有常人昔成湯號伊尹曰元聖兮固商書
之所不刪夷之清而惠之和兮孟氏亦以為聖焉謂子
雲之非聖兮何啻乎膠柱而操絃韓退之云大醇而小
疵兮所論止于法言兹對問之細碎兮如入宫始見其
堧垣伊太廟明堂之巨麗兮則盡在于太𤣥兼三材而
用五行兮取度數於渾天日如蟻而右轉兮斗揭柄而
左旋隂陽晝夜之㑹合兮非弄筆之所磨鐫其指在於
三綱兮尤切切於君臣君道光而臣道滅兮尊卑之分
<pb:KR4d0042_WYG_029-6a>
以陳消與息而相乘兮無盛滿之不疾顛言行禍福同
出於罔兮貴思慮乎未然必稱孝而稱忠兮異乎劇秦
而美新既廣且深兮浩浩東溟之瀦百川自哲人之萎
於魯兮獨子雲之書誰得而及肩惟視之八曰翡翠干
飛離其翼狐鼦之毛躬之賊盖小才之足以殺其身兮
俾愚心之愬愬奉新語以周旋兮庶全歸於窀穸彼叔
明之為注兮間或失而或得矧科指之不甚明兮匪後
生之能識今之從事於此書兮其説溺乎數術隠怪之
<pb:KR4d0042_WYG_029-6b>
士借以為已有兮學者欲求而弗獲繄小子之不敏兮
将大為之解釋下以行諸講學兮上以及夫邦國計其
業之勤勞兮豈一朝而一夕困于内者疾病兮廹于外
者衣食念一家之言兮終成之於何日天有意於此書
兮使我壽考而强力不然子雲之道兮或幾乎息我思
古人兮淚漣漣而霑臆
　　　復説
孔子曰顔氏之子其殆庶幾乎有不善未嘗不知知之
<pb:KR4d0042_WYG_029-7a>
未嘗復行也易曰不逺復無祗悔元吉噫顔氏之賢肖
夫聖者也猶有不善乎曰衆人之不善不至乎善也賢
人之不善善而過者也孔門髙弟師也過由也兼人有
姊之䘮而弗除曽子執親之䘮水漿不入於口者七日
皆善而過者也而未聞其復也中庸曰回之為人也擇
乎中庸得一善則拳拳服膺而弗失之矣復而得中者
顔氏而已乎故曰用之則行舍之則蔵唯我與爾有是
夫人之患不在乎不及而在乎過之不及則下於人下
<pb:KR4d0042_WYG_029-7b>
於人則憤憤則知進矣過之則出乎類出乎類則矜矜
則不知其反矣伯夷與鄉人立其&KR0227;不正望望然去之
過於正者也叔向三數叔魚之罪過於直者也於陵仲
子不食兄之禄過於亷者也魯隠公攝位過於讓者也
徐偃王不忍鬭其民過於仁者也尾生期女子過於信
者也聖人則不然子見南子似不正昭公知禮似不直
将之荆先之以子夏申之以冉有不欲速貧似不亷文
王既沒用我者其為東周似不讓誅少正卯似不仁諾
<pb:KR4d0042_WYG_029-8a>
陽貨曰将仕似不信應時遷徙各得其所禮所以制乎
中義所以謂之宜也可與適道未可與立可與立未可
與權聖人之情也義之不存而苟變焉然後為小人矣
䕫教胄子臯陶陳九德曰直而温寛而栗柔而立是亦
復之一端也天台王幾好學而多䏻将有所就焉者也
幾之字曰復之故為之作復説
　　　命箴
宜失而失斯謂之正宜得而失斯謂之命身之不脩責
<pb:KR4d0042_WYG_029-8b>
命可乎謹爾攸趍惟道之圖命之不諧躁乎則惑慎爾
食息躁爾之賊得失不言吾道孰辨臧之否之繄我之
願言不以道幸其哀已食而揺尾彼獸之耻非道而哀
尚盍耻之矧其無益祗辱奚為三十曰壮聖人以立先
迷無悔今是猶及蚤詩夜書以遨以娛戒之勿渝天其
舍諸
　　　畫賛
　工有圖貴人之像者予哀其賢而無所遂也為之辭
<pb:KR4d0042_WYG_029-9a>
　云
道之可行君子乃出行而無成君子之疾位以名得名
以位失古人丘壑豈徒自逸嗚呼
　　　弋陽縣學銘
慶厯恢儒首自東都爰及郡縣築宫授徒地不患小權
不在大繫乎其人乃勤乃懈葛陂之南縣廷之東令异
尉字經始其中居室以嚴用器以利曰藝曰儀一為品
制事則有變衆則有散非志之&KR0192;誰足之踐易美知幾
<pb:KR4d0042_WYG_029-9b>
孔戒已甚太學三萬黨人以禁興雖有功廢或為福敝
漏之下誦弦亦足朂哉斯道無與乎世儒之全安宜億
萬祀
　　　嘿堂銘
黄介夫尉鄖鄉作嘿堂以居使人來告故為之銘曰衆
人之嘿不材於天賢人之嘿保身以權止則為澤行将
為川雖欲勿言安得不言
　　　太學議
<pb:KR4d0042_WYG_029-10a>
覯伏以古今時異沿革事殊凡有設施當求折衷若曰
上法周室作為辟雍詢於儒者諒無異議行之本朝或
似不便何者雖作辟雍必不欲廢國子監未聞古者辟
雍之上更有國子監也况辟雍之設非徒講授而已便
當行視學之禮養老之事國家大禮如籍田明堂鸞輿
未動六軍之士已希賞賜竊恐惜費未能盡行有其器
而無其用天下之望寧不歉耶若欲太學不與國子監
相妨又無行禮之責則宜近取唐制國子監太學四門
<pb:KR4d0042_WYG_029-10b>
律書筭廣文凡七館皆屬國子監太學則七館之一其
於國子監猶吏部兵部之於尚書省也不相妨明矣萬
一遭遇帝暉下臨乃吾道之光耳若猶未也亦不為朝
廷之闕至於楝宇之度在唐無聞如使講習有位生徒
有次量事制宜誰曰不可然亦須見地之廣狹而後計
之若豫為廣大之制而地或褊小則是空文無所施用
或謂周人立四代之學今若以國子監為唐學又立辟
雍以法於周有何害耶覯謂不然周之四學並立各有
<pb:KR4d0042_WYG_029-11a>
所用如養國老於東膠養庶老於虞庠學干戈羽籥於
東序禮在瞽宗之類是也今教學之職盡在辟雍若不
使國子監統之則祭酒司業當治何事如使辟雍屬於
國子監則古者辟雍之上更無官司故覯以為不便果
能廢國子監而興辟雍且脩視學養老之禮以飾之則
非覯之所敢議也
　　　䇿問三首
問孟子稱舜為天子臯陶為士瞽瞍殺人則¶執之舜竊
<pb:KR4d0042_WYG_029-11b>
負而逃海濵以¶有所受之也觀諸周禮則有議親之辟
夫宗室有罪尚在八議彼為天子父而吏得執之是邪
非邪抑異代之法不可同條邪二三子極言之
問夏之有徳逺方圖物以鑄九鼎使民入山澤不逢不
若其功大矣然所謂神姦者固為傀異之形而求近人
邪抑能變化與人亂邪果其傀異則民之見者雖無有
鼎亦知懼矣苟能變化與人亂則何形之可鑄邪當王
孫滿之時鼎猶在周其所象物盖嘗目見非虚語也顧
<pb:KR4d0042_WYG_029-12a>
言之失其義耳然則禹之為是鼎其何意也
問周官六屬其職三百六十而貟數則多如六鄉七萬
五千家耳自比長以上卿大夫士萬八千餘人此大可
怪學者毎非之而未見其說抑序官之妄邪則鄉州黨
族閭比皆有職又不可闕然則守其官者何等人也
　　　䇿問六首
問太史公叙術學崇黄老而薄六經其論以道家與時
遷徙應物變化故曰聖人不巧時變是守以吾觀之盖
<pb:KR4d0042_WYG_029-12b>
不出夫易易非六經乎何其不察而遽薄之也二三子
試言焉
問韓退之有言老者曰孔子吾師之弟子也佛者曰孔
子吾師之弟子也為孔子者習聞其説樂其誕而自小
也亦曰吾師亦嘗云爾佛之説吾不能詳曽子問老子
列傳則有問禮之事史未足盡信禮記經之屬也亦有
妄乎明辨之無牽舊説
問韓退之謂楊墨之書尚有存者今之學者有學於彼
<pb:KR4d0042_WYG_029-13a>
者乎有近於彼者乎其已無傳乎其無乃化而不自知
乎吾考於墨彊本節用誠其所長楊則無見矣然乃孟
子所謂為我者也歴觀士大夫之所以高人者儉陋為
先儉非墨之流乎其施於天下國家恨未及也至於先
已而後人持祿保位不以治亂累其心者亦楊氏為我
之决矣及其論議尚囂囂然曰闢楊墨豈非化而不自
知者哉噫時有變事有宜則夫二者為是乎為非乎将
盖而勿問乎将折以先王之制乎各言其畫
<pb:KR4d0042_WYG_029-13b>
問春秋書王所以見王者上奉時承天而下統正萬國
吾習諸此未始不舍業而嘆深矣先王之法也<md:KR4d0042_SBCK_021-6a>¶然公羊
子曰王者孰謂謂文王杜元凱曰所書之王即平王學
者往往未知所傳今之儒生又有異意謂春秋以天下
無王而作盖號令賞罰天子之事孔子不敢私之故書
王以著號令賞罰之所由出若是則王非周也孔子藉
之云爾吾心亦不安兹用商于¶二三子繹聖人之¶心懋
君臣之義吾有望焉
<pb:KR4d0042_WYG_029-14a>
問周禮周公致太¶平之迹也而¶¶於<md:KR4d0042_SBCK_021-6b>¶大司馬見師不功之
文小司寇有詢國危之目諸如此類盖非周公所嘗行
若春秋舊凡亦曰周公之¶制而弑君之例存焉豈成王
時有是也哉故學者疑周官凡例皆不出于周公¶二三
子以為如<md:KR4d0042_SBCK_021-7a>¶何
問孟¶子曰未有仁而¶遺其親者也未有義而後其<md:KR4d0042_SBCK_021-7b>¶君者
也<md:KR4d0042_SBCK_021-8b>¶是時天子在上而孟氏游於諸侯皆説以王道湯文
武所以得天下之說未聞一言奨周室者庸非後其君
<pb:KR4d0042_WYG_029-14b>
乎賢人之言必不徒爾盍各求其意
　
　
　
　
　
　
　旴江集巻二十九

<pb:KR4d0042_WYG_030-1a>
欽定四庫全書
　旴江集巻三十　　　　　宋　李覯　撰
　　墓碑(傷辭附/)
　　　進士陳君墓銘
潁川陳君卒於天聖九年六月十二日塟於明年二月
甲寅墓在南城縣太平鄉之壍陂将塟姪壻李覯叙而
銘之君諱璆字仲温産富家年少獨奮好學蓄經籍求
師講問晝夜不敢息長於甲賦唐風詩時輩多所驚仰
<pb:KR4d0042_WYG_030-1b>
憙技藝無不該者尤精玉筯書得斯冰體勢覓薦王府
一不中㑹家禍作輙棄去不復有仕宦意君為人篤於
孝慈幼孤事先夫人左右無違及居䘮捽茹飲水終三
年匐匍致毁瘠落肌肉僅能自活既除之後殆十載言
及其親未嘗不&KR1187;欷涕下此皆世俗所不能者性復倜
儻重節義聞人急難與其所不足若已當之族親友舊
頼而濟者盖可指數江吳之間其人信鬼禍習忌諱疾
病死䘮非其父母妻子率避逺之君雖於無服之親亦
<pb:KR4d0042_WYG_030-2a>
必瞻視懃懃致藥物療治愈有恩意於其死哭弔常先
他人含襲斂殯多自經手其接人重厚有禮隆賤親疎
訖不以顔色冷燠之然於論議亦不隠其賢不肖非深
得古君子之道者其孰能如是邪既退居鄉里益脩田
宅美池榭日召賔客飲酒逰宴賦詩相獻答亹亹不能
自止鐫琢粉繪咀噍花葉務為深竒若新進争名者怡
愉終日弗以他事亂其間雖術業不施於時亦不為無
所用其心矣卒時年四十六聞者無小大莫不嗟惋來
<pb:KR4d0042_WYG_030-2b>
哭必盡哀至于役養無知輩悉旁泣竊嘆謂不復有斯
人嗚呼可尚也已曽祖諱某祖諱某考諱某比三世皆
不仕娶東平萬氏順惠荘飭有理内法生男女八人長
子某襲父之志以文行稱識者謂慶在是矣次某警敏
守生業某亦志學某方成童長女壻鄧某應進士舉次
黄某范某㓜女許嫁范某皆著姓子初君之弟曰某既
勝冠與其婦偕死息女始絶乳君愛養之如巳子長以
嫁李氏銘曰
<pb:KR4d0042_WYG_030-3a>
　勤不獲禄善不克年謂天有知何死之亟謂天無知
　何後之賢嗚呼百世之下無敢壊其藏焉
　　　處士陳君墓銘(并序祭文附/)
君諱文藻世家旴江實建昌南城也曽祖諱某祖諱某
父諱某皆不仕君初以素門善治生終能憙事用儒術
教子起家登朝其門既髙其行益篤沈厚有智多歴艱
難故動¶而鮮過為鄉黨法将有事者亦來咨謀自用儉
節至義可為則不有愛其所周急浹于疏親性復謹禮
<pb:KR4d0042_WYG_030-3b>
雖幼而卑必待以賔客未嘗見其懈尤耻争辨踰數十
年無一人獄在州縣者而衆莫不服晩節授家事于子
孫其中休休㒺有不足閉門終日不與塵俗風忩月墀
樂以忘老年八十二慶厯四年十一月庚午卒明年及
此月丙申葬于郡東之龍池夫人周氏既葬十二年矣
故不祔子男二人肅繇進士第在官為能濟之重慎得
譽于薦紳間以憂解殿中丞執䘮無失禮次雍孝友而
外樂善諸孫學問甚謹無不令人源深哉止而為淵行
<pb:KR4d0042_WYG_030-4a>
而為川未易窮也五女嫁鄭某朱某范某朱某聶某皆
良族也既卜日孤以墓石來告乃銘之曰
　洪範五福六極為天賞罰之柄今君既夀且富無乆
　疾病教子義方不謂不好德啓手足知免不謂不考
　終命天之勸人何其盛哉何其盛哉
　　　祭文
嗚呼公之年德逺出輩流子孫善良無身後憂人生及
此何所不滿送往以哀情猶未免昔我年少孤貧里中
<pb:KR4d0042_WYG_030-4b>
惟公見遇與衆不同然諾之重有古人風薤露易乾隙
駒難駐彭殤一揆瞬息千古設奠告誠後期無處尚饗
　　　廣文陳生墓銘(并序/)
陳生予同郡君平其名某字也初以童子來學既冠游
京師用進士入廣文館升於禮部試下第歸而病後二
年死盖年二十有四矣始吾竒其人神甚清氣甚和齒
少而智老居今而好古其學業務廣其文體務大若馭
長風中江而下假之日力則海不難到凡厥施為巖巖
<pb:KR4d0042_WYG_030-5a>
見頭額去其俗逺甚其父某又有行誼謂可以餘慶擬
之不意其短命也病日革尚不舍業或導以博奕解愁
憂則曰我為此益不樂拳拳文字間以即死嗚呼吾之
所好惡不類乎天之意邪抑天之意皆與人異邪或者
天無有心而人妄責之邪人亦無有主宰而自生自死
邪如何如何贈某官諱某王父也諱某曽王父也妻劉
氏有二女其死孟夏其葬仲冬其嵗辛夘實皇祐三年
銘曰
<pb:KR4d0042_WYG_030-5b>
　古石崇觀今葬其旁死者無知則何所傷若其有知
　則顔魯公記麻姑山謝靈運詩華子岡雲瓌水怪夕
　景晨光尋羣仙之轍迹味古人之文章魂兮優哉豈
　與夫愚鬼同鄉
　　　進士傳君墓銘(并序/)
皇祐五年冬傅氏之子野請銘其考曰先父諱垂範字
祖徳娶鄧氏野中男長任少偁女嫁董張江氏夀六十
有六今年七月癸亥卒十二月丙午葬墓在宅東北仙
<pb:KR4d0042_WYG_030-6a>
羊峯下曾王父封王父寀父逢皆不仕逺祖家信州今為
南城人銘曰
　君少篤學見稱其儕父隕兄落欲進不諧有田宅畔有
　宅山隈既耕且養曰優游哉君之事母室為便户夜再
　三起即訊安否君之事兄兄嘗病苦醫須人肉爰割其
　股族有鬭死将質于官礙君其間縮不忍言聞善已若
　見惡愀然教子與孫居如師門維孝與悌於君罔闕他
　行雖百無乃其末命有夭夀時有窮達含笑入泉糞土
<pb:KR4d0042_WYG_030-6b>
　黄髮
　　　聶夫人墓銘(并序/)
夫人姓王氏歙州某縣人曽祖某祖某父某盖富家歸于
鄉人聶某今為南城主簿聶君之曽王父某王父某不仕
考某贈禮部尚書兄某終翰林學士凡仕者數人族大以
蕃而夫人宜之為婦孝為妻順為母愛而不弛事姑三十
年未嘗蔕芥既自治其家舉有法度於鄰里鄉黨慶吉
弔凶以喜以憂若在已然見人乏絶志於賙救力不足不
<pb:KR4d0042_WYG_030-7a>
能自巳教厥子必以禮義榮辱故克有成長男武仲進士
及第其次南仲微仲恭仲皆好學女壻程某閔某汪某亦
為士季女未許嫁夫人毎敕諸子曰亟自立汝後顯榮吾
不見矣皇祐三年來南城未及安宅夢人告曰爾在此二年
而已五年疾病時武仲與禮部籍奏尚克聞之已釋褐有
書至不能言矣夏四月十一日卒年若干明年某月某日
載其柩還鄉以某月某日𦵏于某銘曰
　死生命邪聖人罕言之雖其有命其可自知邪夫人
<pb:KR4d0042_WYG_030-7b>
　教子謂不見其仕及其登科而母死矣豈知而言邪
　抑偶然邪二年之意形於夢寐彼何神靈而告之丁
　寧邪武仲有文采諸子頗聰警姑務於徳以求揚名
　則親之魂魄其不榮且幸邪草露漙兮松風凄兮生
　者能幾時死者無窮期萬物皆如斯又何足悲邪
　　　鄒夫人墓銘(并序/)
前此者聞新淦鄒氏有子曰廸九齡以文求試於䑓遇疾
罷去得神童稱今廸遺予以書且列其妣之行請銘于竁
<pb:KR4d0042_WYG_030-8a>
予未識廸面矧非州黨婣族閨門之懿所不及知然觀庸
俗富而溢則驕其子使淪於欲若節信所謂以賄䘮精者
往往而是廸生五六歲嗜讀書屬詞句既毁齒西游仰視
九門虎豹之威而不怯惑有披青雲捧白日之志事雖不
果與夫冕弁而童心輩相去幾十百倍苟非胎仁乳義沃
染於初如土斯瘠其奚以藝嘉榖也哉則其善状宜不誣孔
子之言孝者立身行道揚名於後世以顯父母廸未冠未克
光大于時懼其親之無傳求哀於我盖亦孝子之節不可以
<pb:KR4d0042_WYG_030-8b>
已故書之夫人姓楊氏盖鄒之邑人曽祖某不仕祖某亳州
防禦推官父某亦不仕其夫某學不得官以貲為袁州助
教夫人之性順而明憙篇籍略知大指書樂之藝多所該
綜早孤事母以孝既嫁未嘗一日不念母念之至則號泣廢
眠食善於夫之黨外内無怨言羞服器玩舉有制節罔
或踰侈唯廸一男不以恩克義且教且戒期于有立既不
試而歸益敕之求師輔繼短増卑日取其効一女亦尚幼
而夫人即世年四十有五至和二年某月某甲子也越
<pb:KR4d0042_WYG_030-9a>
某月某甲子葬于某鄉某地名噫昔陶偘母湛氏亦新
淦人唯能資厥子交結勝已者然非偘强立以濟功名
曷由致其母不朽之如此廸之齒未也誠能出溝瀆逐
鯨鵬於天海間則楊氏之賢當不媿于古且使吾言見
信於天下矣銘曰
　宜神之祉　顧短以死　不在其身　維有子
　　　鉛山縣尉陳君墓銘(并序/)
君諱某字某與予同郡實建昌南城人曽祖某祖某為
<pb:KR4d0042_WYG_030-9b>
郡著姓父某尤善士有二子君其仲也君幼而開爽多
智慮以兄宦學膝下少人廼顓治¶生若親之意其先子
豁逹而好義自放于詩酒間罕¶視家事而財用所出近
得以賙親故逺得以及羇旅為有識所貴者繄君之力
是賴既孤而母老伯氏從王事温凊益謹而田里益修
彼仕千里之外而無反顧之憂者抑君使然免䘮數年
遊京師屬河决以財佐公上補太廟齋郎選授邵武軍
建寧縣尉于時盗賊多主名不見邑居患¶之君以機往
<pb:KR4d0042_WYG_030-10a>
所至輙禽郡守言其勞不報替授茂州司户兼録事參
軍兄為德陽宰不宜俱入蜀改信州鉛山縣尉未行以
疾終年五十一嘉祐元年夏四月癸亥也娶鄧氏生男
光逺光道皆好學見稱于士友君之啓手足命以卒業
而已不語他事一女嫁黄某亦冠族其冬十一月壬寅
葬于所居東北十有餘里太平鄉三異里符源銘曰
　世無灾兵以敝其生家有禮義以為之地衣冠揖讓
　優游以卒嵗復何歉於意哉
<pb:KR4d0042_WYG_030-10b>
　　　徐夫人墓銘(并序/)
宜黄徐復皇祐五年進士出身南郊放選得贛縣主簿
明年改元至和将輦其母之官¶未及期夏四月辛酉母
死秋九月来告曰吾母李氏生十有六年而歸于徐其
居百口姑之繼者四人吾母事之無蔕芥至于女妐叔
長穉婦靡不得其歡心先人諱某宦學且乆吾母夙夜
躬爨烹以禮賔客未始厭倦復十八而孤方肄詩賦吾
母請于先祖使之卒業舉不利将退而服田又勗遣之
<pb:KR4d0042_WYG_030-11a>
以獲齒于下士龠合之禄未登養器而遭大變平生惻
隠以周急為上務斥衣賣飾一簮亡所愛死之日親疎
外内皆哭出涕天蒼地黄何往何愬願得銘以相哀予
與復非舊憐其意從之夫人之曽祖某祖某父某俱不
仕復之兄曰某弟曰某曰某曰某豫亦好學姊妹三其
長嫁杜某其次進士胥某其次戴某銘曰
　人之教子教成而親死天下多如此将為善思貽父
　母令名必果復也能之則欲報之徳誰曰不可
<pb:KR4d0042_WYG_030-11b>
　　　鄭助教母陳氏墓銘(并序/)
鄭君名某字某建昌南城人吾母其從祖姑也夫人於
覯為舅之妻故常得見焉鄉里陳為冠族夫人之父某
贈殿中丞祖某曽祖某不仕歸于鄭氏生二男裁數嵗
而寡姑老子弱門内外事一介畢委于其躬性嚴正處
之有宜請謝姻戚意厚諄諄用福其家以不失舊夀六
十有五皇祐五年夏四月乙未卒小子曰倫既蚤死君
孤露一身延其世祀曽祖某父某盖皆善良能治生而
<pb:KR4d0042_WYG_030-12a>
君繼之抑管子所謂士工商農之子少而習焉其心安
焉者矣廣源蠻犯嶺表朝廷以空名告身屬江湖轉運
使募入泉穀而郡縣風曉之君以此守撫州助教執親
之䘮數月得疾未葬而卒年三十有七至和元年冬十
二月也二男曰某七嵗曰某三嵗妻謝氏獨當家事闔
門無五尺之童畧如夫人初寡時嗚呼可哀也已明年
三月乙酉以二䘮厝于其縣太平鄉之龍宴窠同塋而
異壙君之姊妹六人嫁范某徐某胡某聶某陳某夏某
<pb:KR4d0042_WYG_030-12b>
五女嫁陳某鄧某張某其二尚幼銘曰
　吉㓙在人邪彼夀者何淑於身而夭者何怒於神其
　曰偶然邪何再世不天若摹而傳夫人之意常恤後
　嗣其死未幾而禍猝至古人之言倚伏者猶可信而
　俟邪
　　　處士陳君墓銘
君諱某字某建昌南城人曽祖某祖某父某自有誌君
性慈和且憙事同産六七人身為之長當母在時一以
<pb:KR4d0042_WYG_030-13a>
家事屬其弟無所前却闔門百口不識笞罵及官府召
呼雖甚威怒必躬以進不移禍於人為政者似察焉未
嘗辱嗜酒從游或詬而或戯之其色自若子陟有詞學
愛之欲其逹其在京國輙馳往視既及第為邵武縣尉
至和三年春又就見之中道得疾入官舍而卒年五十
四輓其䘮歸冬十一月乙酉葬於郡西太平鄉金塘凡
兩娶陟出蔡氏其繼徐氏生防階附隠三女長嫁朱某
其二尚幼銘曰
<pb:KR4d0042_WYG_030-13b>
　古人以一世為夢一覺其間利害何足可道若君者
　其已覺也哉
　　　宋故贈都官郎中張公墓碑銘(并序/)
駕部張員外守旴之一年状其先君郎中之善屬於覯
願為文以表墓竊迹三代葬從死者之爵祭用生者之
禄父為士子為大夫葬以士祭以大夫故勲勞不懋名
位不尊雖子孫蕃大唯致美乎宗廟彼窀穸之事無敢
加焉後王損益有追贈之制恩漏泉壤咸同正官國家
<pb:KR4d0042_WYG_030-14a>
仁甚於古賞徧於下凡在周行必寵貴其父母郊祀行
慶踵以為常今郎中得官五品於令宜立碑而員外出
刺是邦覯小草民託寄宇下見命執筆其可以辭謹按
所状而文之郎中諱某邢州沙河人曽祖諱某父諱某
世不仕積善之澤漸于其躬状貌瓌偉人鮮能及性本
孝弟且憙義烈自九族内外悉能和諧使無䦧很而鄉
人美之豈所謂施於有政是亦為政者邪厚本力穯以
給其家身雖肥遯言必詩禮克致嗣子䇿名于朝又豈
<pb:KR4d0042_WYG_030-14b>
所謂愛子教之以義方者邪其生五十有六年祥符癸
丑夏四月卒即葬于所居西偏既而贈大理評事殿中
丞屯田職方貟外郎都官郎中夫人柴氏某縣太君生
男女五人貟外名某習孔氏尚書景徳中及第試于州
縣無曠厥職由大理寺檢法陞審官籍其脩天聖編勑
與有勞焉歴鎮五郡稱為盡心四女伯仲皆嫁李氏叔
趙氏季尹氏貟外之二子業進士今賦于太常矣後祚
饒衍胡可量哉銘曰
<pb:KR4d0042_WYG_030-15a>
　大河之北　土風朴渾　公宅其間　孝義終身
　閨門雍雍　鄉黨欣欣　生而不試　沒乃推恩
　君仁有加　子心罔極　贈官五品　立碑九尺
　慰彼顛靈　光于墓域　後昆之才　孝思是則
　　　宋故朝散大夫守尚書屯田郎中上輕車都尉
　　　　賜緋魚袋江公墓碑銘(并序/)
孔子稱聽訟吾猶人也必也使無訟乎長人者不恤義
教而一之刀筆雖聖與庸或無以異矧其人品中下云
<pb:KR4d0042_WYG_030-15b>
哉世俗所以不甚相過者無足可&KR0988;士大夫不以賢自
待䝉耻苟得習以為宜上亦不以賢待之動有法令不
得行其意爵列於朝而習史胥之業故愚者亦足尸一
官賢人斂手于位就繩墨間有可道者則今之循吏也
已嗚呼江公非循吏而誰歟公諱鎬字某祥符五年進
士及第得汀州推官繇興化軍判官除大理寺丞歴殿
中丞太常博士屯田都官職方貟外郎屯田郎中其使
知陵州仁壽婺州金華縣知英州通判潤宣州知建昌
<pb:KR4d0042_WYG_030-16a>
軍處州遂致事年七十卒時慶厯六年也公弱好文學
性孝友既耆而執清河太君張氏之喪尚致毁於請老
當得一子官舍其孫以與弟之子某人以是稱焉明且
慎善聽治在興化常受命使府决諸郡之獄故僉薦之
仁壽洪氏常為里胥利鄰人田紿之曰我為若税免若
役鄰喜剗其税歸之名於公上逾二十年且偽為劵茶
染紙類逺年者以訟公取紙即伸之曰若逺年紙𠂻當
白今表裏一色偽也訊之即服金華舊梗而説公之政
<pb:KR4d0042_WYG_030-16b>
粤民勤於役其胥或世世與其族異財而同籍率一胥
影户數十公至英乃擿而旬用之轉運使指以示他郡
下户獲安在建昌擊豪褫敝嶷若山重于今有述焉娶
同郡戴氏封萬年縣君生六子而卒長男某都官員外
郎蚤有譽不幸死矣某著作佐郎某太廟齋郎皆有學
行三女嫁進士毛某程某潁州推官馬某皆良奥也曽
祖某不仕祖某泌水尉父某贈都官郎中自十六代祖
世源因官占衢州開化其上不可知凡一姓多者數望
<pb:KR4d0042_WYG_030-17a>
俗以意稱之問其譜則亡或斥古之顯者以為祖是之
謂誣故不書覯經為公甿著作使來告䘮以既葬弗及
誌惟令五品有碑請列茲文而繫以銘曰
　善不獨善　既施於民　福在子孫　不止其身
　少進老退　始卒無悔　死而有知　何慶之大
　　　宋故将仕郎守太子中舍致仕宋公及夫人壽
　　　　昌縣君江氏墓碣銘(并序/)
公諱某字某其先江南宰相齊丘之族遭亂播遷自洪
<pb:KR4d0042_WYG_030-17b>
州南昌家建州建陽曽祖某祖某以是無聞焉父某讀書
客死太平州公少時亦不顯既而有子曰咸字貫之受位
於朝例以公為大理評事歴衛尉大理寺丞太子中舍致
仕年八十一夫人江氏江南翰林學士文蔚之曽孫本朝
職方員外郎翹之孫汝州龍興縣主簿湜之子累封長安
壽昌縣君年八十慶歴八年冬十二月壬午卒越八日己丑
又有公之䘮皇祐元年秋九月己酉合𦵏于所居壕南從
先塋也公逮事祖父母能致其孝以寡兄弟其母程氏篤
<pb:KR4d0042_WYG_030-18a>
愛之欲無去其家故不使宦學然性憙事鄉之儒衣冠者
多與之交見人子孫孝弟學文不啻出諸已有良紙筆必
往遺之夫人善言語有識於家内外靡不規正而&KR0666;族信之
前失數子乃謂公曰積善餘慶今生子不育無乃父母有所
闕歟姑自修而已用是時異夢而生貫之總角好書不同
羣兒夫人曰此子必興宋氏吾叔父知南劔州可使從之學
矣則司勲郎中名拯者也不數年而貫之大成應舉得官
由州縣至常參皆補東南以便侍養公老而静勝日於官
<pb:KR4d0042_WYG_030-18b>
舍焚香誦佛書有佳山水未始出遊迹其所為亦足以逺
嫌疑非苟然也夫人雅知子初貫之知尤溪在上位者嘗
以憾故使爪牙吏求貫之之私将傅於法及知瓊州亦
如之間者鮮不憂而夫人諗公吾兒志大且亷决無私
事為人所得不足憂也已而果然耄年俱不病自知将
死教令婦子亹亹如平常郷人異之三男貫之為屯田
員外郎有文章年逾五十學問不倦書非聖人作一切
鋤去不問至于為吏亦多見稱此其功名未易知次曰
<pb:KR4d0042_WYG_030-19a>
某頗儁才蚤死曰某能治生得其母心二女嫁李氏饒
氏覯辱貫之遊而不獲拜其親於葬又不克㑹今貫之
乃來求文謹次所聞而属之銘曰
　壽考人之願而夫婦偕老有嗣家之幸而其子知道
　四者得之固已足矣又申之以官邑之號苟為不善
　之人安能到此哉
　　　宋故朝奉郎尚書都官員外郎上騎都尉賜緋
　　　　魚袋陳公墓碣銘(并序/)
<pb:KR4d0042_WYG_030-19b>
南城治之右麻姑山前左麻源東南其地曰某是惟邑
人陳公之墓公諱某字某天聖五年進士及第歴郴寧
洪州推官五遷為都官員外郎知宜春臨川貴溪豐城
縣年六十有三而終實至和元年公少好學以其才有
鄉曲譽性重愼不易出言視之若無白黒及逢其人則
亹亹是非必中與人交外澹泊然其義分雖白首如初
在官文理堅著罔有罅兆其所持操亦不可奪郴有土
茶既貢而賣其餘公言其賊民轉運使以聞及其貢者
<pb:KR4d0042_WYG_030-20a>
皆免洪有乆獄逮證不已公與守争守怒而起終以公
為能遂舉之臨川民有以庶弟為異姓者買吏得直莫
克為辨公召語之不刑而¶服其<md:KR4d0042_SBCK_022-1a>¶行事多此類故在幕職
時舉者十有七人張伯起吳安道蘇儀甫趙叔平皆世
名臣居家孝友親既沒十年與其弟某居無間言若親
若故或旁以生要之言行一有繩凖鄉人畏之晚憙吟
詠乆而益工不善飲酒發懐散憂必以詩其存者若干
首将老于山林未及言而疾作哀哉葬禮有碣宜為之
<pb:KR4d0042_WYG_030-20b>
銘其繫世則誌諸壙銘曰
　楚之東兮吳之西山雄石俊兮旴之湄公将退兮隱
　於詩轡鸞鵠兮裼蘭芝志不就兮以䘮歸曰天與命
　兮窈難知千萬年兮識者誰公之美句其傳之
　　　宋故朝奉郎尚書都官員外郎上騎都尉賜緋
　　　　魚袋陳公墓誌銘
公諱某字某建昌南城人進士及第為郴州軍事推官
罷得寧州未行以鹽鐡判官舉監海州洛要塲遭母憂
<pb:KR4d0042_WYG_030-21a>
復常權洪州觀察推官除大理寺丞知袁州宜春移雅
州盧山父老改撫州臨川除殿中丞又以憂解既而知
信州貴溪除太常博士明堂禮畢遷屯田員外郎替知
洪州豐城除都官員外郎至和元年二月乙卯卒年六
十三以其柩歸明年及此月某甲子葬于某郷某里某
地名曽王父某王父某不仕父某贈某官母周氏某縣
君妻黄氏某縣君長男某廣文生再就禮部試次某不
應舉次某一舉下第死于京師女嫁黄某范某黄某銘
<pb:KR4d0042_WYG_030-21b>
曰
　官六品非賤年六十非夭生而鮮悔後有紹左神右
　仙維宅兆天之福公夫豈少
　
　
　
　
　旴江集巻三十

<pb:KR4d0042_WYG_031-1a>
欽定四庫全書
　旴江集巻三十一　　　　　宋　李覯　撰
　　墓碑
　　　陳府君夫人聶氏墓誌銘(并序/)
府君諱某字某世籍南城曽王父某王父某父某皆不
仕予六七嵗時在山中有人從外氏所來言從母之夫
病且死其弟以股肉食不起既而事寡嫂有禮族姻善
之及予長審知其人乃府君也景祐三年秋八月府君
<pb:KR4d0042_WYG_031-1b>
年五十三卒其冬十二月葬可封鄉安樂里源潭之陽
後十八年至和甲午夏四月夫人聶氏年七十四卒明
年春某月葬于其墓東南隅孤來求銘敢不聽吾邑陳
氏為富家而幅之以善于今四五世智不以駕愚力不
以鉏弱官無訟牒獄無繫人入塲屋得祿位者磊磊相
望而府君以孝悌處其間喻子教孫蚤間暮燕以終其
身不亦美哉夫人之曽祖某祖某父某亦不仕為人母
者五十年主家事者三十年旁禮娣姒下法子婦儉故
<pb:KR4d0042_WYG_031-2a>
不乏用慈故不失恩属纊之日門内百口又¶何盛也生
八男執䘮者五人曰某其人和能友羣弟曰某善讀經
書作詞賦郡薦新人嘗為之首曰某曰某曰某服産業
一女嫁黄氏遜之子曰陟進士及第初為邵武尉銘曰
　管仲有言倉廪實知禮節衣食足知榮辱今之愚者
　階其富以趍扞獄陳氏之良鄉所矚君之夫婦全而
　復積善有慶兮後昆百䘵
　　　進士傅君墓表
<pb:KR4d0042_WYG_031-2b>
亡友傅君代言字某生同鄉長同學心純行潔而外不
亢激見人善卑之若臣僕聞人過弗敢言其在已則改
不待頃故在家而和與衆無蔕芥好學有辭以進士得
試於墀下兩舉不利歸而寝疾以書請覯願一言庶乎
不冺沒病革矣書字幾不成猶拳拳俟報而後死哀哉
其意何邪時年四十五慶厯甲申秋七月也後二年正
月葬君家世善良曽祖某祖某未嘗筮仕父某在祥符
以前用辭賦著稱不遇而死皆曰在後人至君又無禄
<pb:KR4d0042_WYG_031-3a>
識者益憐之娶鄧氏生二男某某然未有立葬已其兄
某使人來告廼表其墓曰
　荘周論天曰自然吾以為妄言至于仁者夭鄙者壽
　禍福之來荒忽而不可¶究然後知周之言為不謬嗚
　呼吾友不幸而堂有老室有幼不然則大彭殤子亦
　何足道哉
　　　陳伯英墓表
吾嘗銘陳君仲温之葬以行髙故譜¶叙甚詳¶其子漢公
<pb:KR4d0042_WYG_031-3b>
字伯英(初名/詠)後十二年而死又從而表之噫逝者如斯
徒使吾文不施於樂歌舞蹈而施於墟墓間也伯英少
從吾游俊健有智數頗多能應進士舉不售因放失繩
墨衆非之終克自反於親勤於家儉於人恭摩垢出光
清議始變年四十得疾不治哀哉妻聶氏有五男其三
嚮成人曰汝羲汝士汝臣女許嫁鄧潤甫廖庭圭幼者
二人其弟次公次山皆有學行庶幾大其門噫天人果
通邪善積必有慶不然未可知辭曰
<pb:KR4d0042_WYG_031-4a>
　山可塵谷可堙謂余非妄人者無䙝伯英之墳
　　　處士饒君墓表
饒君諱某字彭年世占南城盖予同鄉曽祖某祖某父
某皆不仕君耦周氏生男景先見先女嫁陳某李某吳
某桂某其齒六十有四死葬里中之金灣後一年實慶
厯七年景先礱石以待我故書其墓曰
　吾邑絶大江數百里與閩粤為腹背土地衍沃宜稻
　桑麻無大水旱飛蝗所不至故其人足衣食俗椎少
<pb:KR4d0042_WYG_031-4b>
　機不肄文法為獄訟事吏惡政苛鏖之百端卒無敢
　言以豐富之資加自重惜而居之名山水之間花草
　禽魚日變時異使人見之心竅恢恢欲追騷人校江
　山醜好然則諸父兄行有不為禄仕而撙禮義探儒
　雅者固其宜彭年性温厚力治生以逺不足其餘唯
　務為詩與學者更唱和争錙銖亹亹不倦二子幼讀
　書不使叅外事故景先以其文再試於禮部見先亦
　嗜學多藝其壻陳吳桂皆應進士舉由此觀之抑好
<pb:KR4d0042_WYG_031-5a>
　善之效晩節自除葬地築室其旁以待賔客為觀遊
　歌琴賦酒不覺老至自囂塵處聞其所為有足喜者
　往時相見領髪未素今茲復來墓草已宿弔傷雲霞
　嗟嘆栢竹揭之墓門千載可讀
　　　醫博士周君墓表
周君諱某字某鼎州桃源人以醫來建昌為博士年七
十有一皇祐二年夏六月卒冬十有一月葬其孤播總
來求表之辭曰
<pb:KR4d0042_WYG_031-5b>
　君之至是邦吾時未生及吾成人與之往還尚二十
　餘年其容體昂昂口辯多所䟦履凡荆楚間山川物
　象屈原宋玉嘗稱道者往往記憶上下巫峽見神女
　事迹言之鏗鑑可聽善飲酒要之坐花草醉倒歌舞
　不以年長辭趣為和同然未始以氣下於物用醫藥
　交有位雖甚親比亦無所私謁吾以此知其人吾母
　曽病急不能言衆醫縮頸遁去唯君視之曰不死治
　數日起之吾以此知其藝命不謂短家不謂貧其教
<pb:KR4d0042_WYG_031-6a>
　有義其嗣有人龍池之東負山為墳後來弗知信在
　斯文
　　　前進士廖君墓表
君諱夷清字禮卿南劍州将樂縣人曽祖居素仕南唐
以剛直見忌由校書郎二十年裁得大理司直建隆而
後禀命我朝遂課其功累遷至瓊林光慶使檢校太保
判三司驟諌後主不聼閉門却食服朝衣冠立死井中
已而得大手書於篋曰吾不忍見國破耳故文士徐鍇
<pb:KR4d0042_WYG_031-6b>
弔之有三閭自投於&KR1682;浦伍相願棄於江流之句不數
月而金陵降迄今鄉人有記其事者皆叩頭稱之祖仲
符少有志氣以詞學名兄弟䕃補獨不就及朝廷録忠
臣後授汀州掾卒父知章亦秀士克世其家未及進而
死君童子而孤力自樹立篤學有才作詩賦尚俊壮其
於啓事長調歌尤能動人性孝友常省其姑退必感泣
謂人曰吾姑類先人其弟臣清得官而天遺骸在唐州
君時下第至江南聞之匍匐往收方大饑道遇刼告以
<pb:KR4d0042_WYG_031-7a>
其故賊亦義之不害初舉解頭好事者寫其賦於屏今
猶未絶五試禮部皆不偶慶厯二年特奏名賜同三禮
出身未免選沒於京師年四十八昭武李誥帥其友舊
棺斂以歸其冬十二月葬于建昌軍南城縣太平鄉凋
水實君之徙居邑也娶鄧氏生四男平噩可至一女嫁
周翰夫人之死後君十三年於其葬也平自為誌平十
二齡而無父嶄嶄自然出於泥滓間以濟其業聽高眡
逺有足嘉者羣弟壹於學問皆未易知積善之慶将在
<pb:KR4d0042_WYG_031-7b>
是哉以石表未立捧其鄉先生屯田郎中李公之状來
覯嘗辱君游謹撮其要託辭左方曰
　太保之忠貫神炙天當時不省其諫後世不聞其賢
　非君之才而平之孝孰能因而傳乎為人之子孫者
　其可不然乎
　　　李子高墓表
南城縣東北逺百里吾高祖之父家焉天聖中嘗省松
栢至於子高之室子髙業已不仕有男冠卿生十三年
<pb:KR4d0042_WYG_031-8a>
習為歌詩教義諄諄無忝世儒後冠卿第進士試校秘
書守臨川主簿代歸未幾而孤來乞文曰惟先父好學
篤善應舉不得官治衣食業不能貪以取餘醉吟山水
間忘其老憙犇人之急里有争往往和解之使不致獄
訟衆亦爱悦用濟不肖子于宦學未始有報而舍去忽
焉願得表其墳託以不腐姑取其譜而系之辭子高諱
喬年六十八慶歴四年四月庚子卒十一月乙酉葬考
彦禨祖文遇曽祖㨗皆布衣初娶盧氏生叔平叔良早
<pb:KR4d0042_WYG_031-8b>
死一女嫁饒贍繼陳氏生冠卿其季漢卿辭曰
　生無失宜死何足悲有子而竒其後焉可知邪
　　　先夫人墓誌
有宋皇祐三年冬十有二月乙酉李氏之孤覯奉其母
夫人柩葬于所居西先父府君墓東南隅實建昌軍南
城縣鳯凰山之麓也夫人姓鄭氏其先盖鄉大姓曽祖
某祖某考某皆不仕夫人初有二男為無服殤既而生
覯十四年而先君沒是時家破貧甚屏居山中去城百
<pb:KR4d0042_WYG_031-9a>
里水田裁二三畝其餘高陸故常不食者夫人剛正有
計筭募僮客燒薙耕耨與同其利晝閲農事夜治女功
斥賣所作以佐財用蠺月盖未嘗寢勤苦竭盡以免凍
餒而覯也得出游求師友不為家事㒺其心用卒業為
成人不然蕞爾小子為傭保為負販供養猶不足何暇
孳孳學問間邪復還舊居娶婦有孫如平人家夫人滋
不倦門内細碎覯尚未及知慶厯中應科目罷歸廼自
念親老矣而數棄去舟江湖客京國以為之憂抑又窮
<pb:KR4d0042_WYG_031-9b>
空無以備甘脆非人子所宜因决不求仕進忍恥業衣
食庶乎終養無有憾焉既八九年而智淺力少不克如
志夫人性多設施好義而信人祭祀賔客婚姻之禮不
以貧故累之聞人緩急來有求者應之唯恐不逮衣服
在身者必假飲食在前者必輟况於錢穀固無吝心由
此困乏百計不效夫人亦厭之覯惟易窮則變變則通
所識公卿大夫多矣苟扶吾親往乞食焉尚可以濟廼
用此言告之夫人喜曰是吾心也幸而離鄉非但謀食
<pb:KR4d0042_WYG_031-10a>
而已且使雜人不到吾目前則煩惱自少况汝幼學已
而不進吾與汝俱西亦将有知汝者吾孫又漸長彼多
英俊游聞見當逺大也謀之未集而及大故疾病猶數
數問行期嗚呼夫人卒在塟前二百七旬有八日實其
年春二月丁未壽六十有九後先君沒二十九年先君
甞學不應舉以教其子作詩賦亦樂施惠尤直信生平
無所争不識州縣廷終以不得意死年四十三嗚呼覯
何人哉有心不明有力不彊父已不待養天幸有母而
<pb:KR4d0042_WYG_031-10b>
方施施進不能為禄仕退不能求財利以足其欲使之
顦顇晩廼悔之未及行而禍作矣嗚呼覯何人哉天鬼
不誅王法不治猶有靣目以視息世間復何人哉誠懼
乏祀不自引决敢因襄事刻石以記其罪抑為事親者
戒嗚呼哀哉
　　　亡室墓誌
亡室陳氏不知其先所自來今為南城人曽祖某祖某
世大姓父某弱冠夫婦同時死唯是女生五年養于伯
<pb:KR4d0042_WYG_031-11a>
父某又十一年而嫁嫁十七年而卒於戯吾家破乆及
覯好自樹立與世不諧日益戹窮陳氏處之罔不寧雖
晨夕費猶或已出斥粧櫛賣之單盡執勞辱殆與臧獲
等時復寒饑不可忍終無一言族親期㑹惡衣以往叅
錦文珠象之間而不耻事姑瞻相顔色惟先意之為吾
母固愛之覯行四方未甞與謀亦不敢問在家有所嗇
獨居常數月然不見怨望卑柔静正亡世俗婦女之態
訖不得報以死悲哉長女許嫁陳某一男參魯僅毁齒
<pb:KR4d0042_WYG_031-11b>
中女五嵗其少未免懐姑老䘮婦子幼失母號咷之聲
簎耳酸骨校善惡則尤人論禍福則怨天復何言邪龜
告吉日用葬於城東二十有五里望州嶺之隂且刻石
以識其墓于時嵗在丁亥大宋慶厯七年
　　　亡女墓銘
李覯之長女嫁為陳汝翼妻年二十六死其父傷之不
能已乃銘于墓曰
　巧以慧兮慎言語　　　之汝家兮畏如䑕
<pb:KR4d0042_WYG_031-12a>
　人生皆樂汝獨苦　　　　命之薄兮抑吾故
　汝來何為何以去　　　　墓無子孫乆誰䕶
　後人知汝吾之女　　　　幸掩汝骨無汝露
　　　鄧公儀傷辭(并序/)
亡友公儀名立姓鄧氏舉進士年三十二以死嗚呼公
儀生數嵗秀異不羣諸兒善記誦聞於鄉長而學成為
文辭謹聲律主故實讀之温温可愛性賢深於事理其
道雖不著之䇿牘為訓具顧其身所履頗多矣事父母
<pb:KR4d0042_WYG_031-12b>
孝謹撫其弟愛而有法㢘不至狷儉不至菲氣堅正服
義疾惡人不得已而與居未嘗安若據棘芒也厭浮屠
説斥巫祝邪媚逺之不使汙其門其意正與予同然予
時有所避閉不出諸口公儀見事如不可忍雖在親戚
多引繩墨彈直故予猶憚之也早苦氣逆藥之且平俄
而執父䘮哀甚疾作不可治矣是以死嗚呼予自始學
善之志合道一居甚驩衆不是吾行而公儀是之衆不
聴吾言而公儀聴之樂未始不與共也憂未始不與謀
<pb:KR4d0042_WYG_031-13a>
也他雖甚厚弗之若也寃哉失之矣復何言也公儀死
前百餘日予将西游告之别時公儀病矣猶未知果至
是也姑勉焉而去及其歸也而公儀塟矣不見其死友
之不終也不銘其美文之不公也吁墓之草再黄矣是
皆弗可得而悔也徒傷之以辭云
　落落其實兮韡韡其華晣晣其鄉兮嗈嗈其家出處
　黙語兮禮而弗邪璞乎君子兮孰訾其瑕學優而仕
　兮維人之欲自巇而坦兮始圜其轂志愈張兮疾愈
<pb:KR4d0042_WYG_031-13b>
　蹙老愛弱慕兮嗷嗷其哭嗚呼豈人不好善兮鬼之
　求不用于明兮用于幽不然何時未之知而命奪之
　善不獲福兮惟祸之隨已焉哉鳥之飛兮隻其翼航
　之中流兮槳斯溺吾友之舍我兮不我力行煢煢兮
　将焉得自我不見兮再易其正心煩憂兮曷月而寧
　桂而酒兮以冩我誠路漫漫兮莫造其塋荘周之云
　兮息以死而勞以生斯言之信兮子無恨情吾道之
　不病兮吾文之行干秋之下兮庶存子名
<pb:KR4d0042_WYG_031-14a>
　　　白石暹師塔銘(并序/)
佛法之行於中國豈不雄健不校矣哉天之生民靡不
有事賢者效志愚者效力以有貿亡孳孳蚤夜而鮮能
得志唯佛之徒去離逺甚安樂無筭王臣所嫗覆士女
所合凑生則得其奉沒則得其歸而况人材有以超類
者惟其心之所之而已噫佛之法豈不雄健不校矣哉
今吾見惠暹師其人材超類者乎師南豐章氏子生十
三年出家禮白石居壼長老誦法華經祥符中以恩得
<pb:KR4d0042_WYG_031-14b>
度壼既化去其住者惠通惠徳而師繼焉師有計慮能
施為自通徳住時已主院事殆今無曠性㓗特恥交凡
俗積四十年不踐城市頗憙篇籍詠古人詩以對賔客
吾少居山中嘗與往來慶厯五年復抵其居因告我以
年老治送終之具院西有官隙地且買之以歸骨焉懼
久淪㓕無以旌識幸我之来請文以信之吾既善師之
行又歎佛之徒能優㳺以卒也如此迺授之銘曰
　生也何來　死也何歸　神形一離　曷封樹為
<pb:KR4d0042_WYG_031-15a>
　土石峩峩　松檟差差　惟門弟子是瞻是依
　
　
　
　
　
　
　
<pb:KR4d0042_WYG_031-15b>
　
　
　
　
　
　
　
　旴江集巻三十一

<pb:KR4d0042_WYG_032-1a>
欽定四庫全書
　旴江集巻三十二　　　　　宋　李覯　撰
　　　常語上
或曰仲尼之徒無道桓文之事者吾子何為曰衣裳之
㑹十有一春秋也非仲尼脩乎木瓜衞風也非仲尼刪
乎正而不譎魯論語也非仲尼言乎仲尼亟言之其徒
雖不道無歉也嗚呼霸者豈易與哉使齊桓能有終管
仲能不侈則文王太公何恧焉詩曰采葑采菲無以下
<pb:KR4d0042_WYG_032-1b>
體盖聖人之意也
或問伊尹廢太甲有諸曰是何言歟君何可廢也古者
君薨百官総己以聽於冡宰三年成湯既沒二十五月
中伊尹之知政太甲之居憂固其常也不宫於亳而宫
於桐近先王墓使其思念名之曰放儆之之至也故三
祀十有二月朔伊尹以冕服奉嗣王歸于亳二十六月
而即吉也則太甲之為君何嘗一日廢矣哉
或曰然則霍光廢昌邑王非歟曰霍光之罪滅族晩矣
<pb:KR4d0042_WYG_032-2a>
知之不明行之不慎視君如玩物去取在諸掌董卓效
之東京桓温用之江左宋齊以下覆車方軌職光之罪
也敢問為光者宜如何曰皇曾孫髙材好學而光不知
王賀放從而光不察既委質而臣事之矣庸可悔乎衞
靈公之無道也有仲叔圉祝鮀王孫賈而不亡昌邑羣
臣有王吉龔遂忠直人也吉諫遊獵而賀加禮遂捽大
奴善屬衞士長行法而賀不禁賀之資朴猶可為也况
大将軍秉天下權其讒䛕者舉放逐之如吉遂者使居
<pb:KR4d0042_WYG_032-2b>
左右若夫漢廷固多士矣豈無輔弼之益哉受皇帝璽
綬三十七日而解之何其暴也賀之言曰天子有争臣
七人雖無道不失天下光而學也慙恨死矣
或曰伊尹放太甲而天下厭然周公屏成王而國有流
言何也曰周公武王弟也有次立之勢管蔡其至親也
易以生怨以怨濟疑理固然也敢問太甲不能終允德
成王不見金縢之書則伊周奈何曰太甲賢也不得不
改成王亦賢也不得不悟太甲成王果不賢耶則湯武
<pb:KR4d0042_WYG_032-3a>
不以託伊周伊周亦不受之於湯武
或曰知人盖未易也周公不知管蔡安知成王曰事有
小有大有緩有急監武庚之國其任人也常事也天下
之政多矣譬諸日月猶有所不照夫以新造之周而謀
嗣焉其用心奚若堯不知四㐫可也至于丹朱其有不
知者乎
徐羡之傅亮謝晦廢宋少帝立文帝亮迎大駕於江陵
道路賦詩有悔懼之辭巳而果誅夫三子者有功於文
<pb:KR4d0042_WYG_032-3b>
也何疾之為曰疾之必也由其悲號嗚咽而後悔懼亮
見事遲耳女之賊其夫而私於我者其可以納之室乎
是亦将賊我也宋文豈不謀其身不爾則為後嗣也漢
宣帝始立謁見髙廟大将軍光驂乗上内嚴憚之若有
芒刺在背故曰威震主者不畜霍氏之禍萌於驂乘也
成濟刺殺髙貴鄉公司馬文王聞之自投於地乃收濟
家屬付廷尉夫弑逆非文王意耶曰弑逆之名何可當
也有其意者必假手於人而歸罪焉養犬者固欲其禦
<pb:KR4d0042_WYG_032-4a>
人也客來而傷則擊犬慙於客不得不有説也為大惡
而得大利既外於人倫矣况父母妻子狼籍都市者乎
智矣哉王僧辯也其對湘東王曰平賊之謀臣為巳任
成濟之事請别舉人
孰謂漢孝文恭儉而巳乎其有帝王之材者也知權者
也周勃誅諸吕迎立之即日入未央宫夜拜宋昌為衞
将軍領南北軍張武為郎中令行殿中然後坐前殿勃
之掌握巳無物矣許勃歸相印既又使率列侯就國何
<pb:KR4d0042_WYG_032-4b>
其决也或曰孝宣之初曷不然曰勢未可也宣為庶人
依許史而巳不若文之有代資也漢廷諸臣未始相識
誰可與言哉既踰年矣而光稽首歸政不因此謝之顧
謙讓委任焉過也幸光速死不爾殆哉敢問光雖無術
其志忠矣抑可疑乎曰使光未死而隂妻之語泄則将
何為
權乎權君所以廢興國所以存亡戒之戒之一失之而
不可復也惟至明然後可以權與人惟至忠然後能以
<pb:KR4d0042_WYG_032-5a>
權歸上敢問何謂也曰大權在已大禍随之夫其用事
日乆刑人之父殺人之兄絀削人之爵位者多矣言而
弗聽求而弗得者又多矣怨者幾人邪怒者幾人邪我
一日而去其權則彼無動邪譬諸騎虎下則死矣富貴
尚不足惜其如我身何其如我家何舍隆盛而就夷滅
人情之所難其附離者又欲尺寸功則斯人也能不異
慮邪魏武有言曰不得慕虚名而處實禍信矣其惟君
子無求生以害仁者斯可謂至忠也巳矣
<pb:KR4d0042_WYG_032-5b>
或曰古之至忠者誰歟曰其皇甫嵩朱儁乎平黄巾威
震天下梁衍說之而不肯從陶謙推之而不肯應聞命
馳走就拘朝廷其忠不可及也敢問不有郭子儀者乎
曰子儀可人也然唐室雖衰人心未去程魚雖巧言肅
代猶出命君命而違不反則叛矣反叛之名中人憚諸
况子儀乎嵩儁則不然董卓李傕之猖狂獻帝雖在無
獻帝矣因兵威乗衆欲以伐其罪孰不曰宜也彼以君
命來遂不敢拒哀哉二臣之心吾嘗為之痛哭矣
<pb:KR4d0042_WYG_032-6a>
或曰范曄評嵩儁以為舍格天之大業蹈匹夫之小諒
卒狼狽虎口為智士笑何如曰申生不敢愛其死使天
下知有父也嵩儁狼狽虎口使天下知有君也人以君
命召我我以矯詔拒之其非矯者亦足以為之辭矣夫
除君側之惡惡殛而君興可也不幸投䑕而器䘮焉安
得面目見天下哉是二臣者所以自歸於陷穽也彼范
曄弑君賊也宜乎其笑之矣
　
<pb:KR4d0042_WYG_032-6b>
　
　
　
　
　
　
　
　旴江集巻三十二

<pb:KR4d0042_WYG_033-1a>
欽定四庫全書
　旴江集巻三十三　　　　宋　李覯　撰
　　　常語中
晉明之明王導之忠其至矣乎或曰元帝固任導矣曰
否王敦初反導不足疑也而元帝疑之王敦再舉導乃
可疑也而明帝不疑夫敦不以君為君其肯以導為君
導既宰相矣藉令敦捷又何求焉在他人猶可無異志
况導之為腹心乎而劉隗用事導見疎遠且欲悉誅王
<pb:KR4d0042_WYG_033-1b>
氏當導之率昆弟子姪毎旦詣臺待罪也呼周顗以百
口累之而不應也傷哉唯恐其不免耳再舉則不然為
導者盍懲前事有不自安之心為明帝者盍以前事疑
之無委任之理而導詐哭敦使衆有奮志帝屬導節使
都督諸軍君臣之間若合符契遂平大難以濟中興非
至明至忠其孰能哉
或問閻纉訟愍懐太子之枉皇太孫立復上疏焉夫以
惠帝愚賈后賊安能聽言徒觸死耳纉奚為哉曰上聴
<pb:KR4d0042_WYG_033-2a>
言人誰不敢言佳哉纉也是難能也豈一時之言萬世
之言也惠帝雖愚萬世當不愚賈后雖賊萬世當無賊
其言欲使著令諸有廢興倉卒東宫兵馬皆得輒嚴須
録詣殿前面受口詔然後為信聽其臣子得如邴吉距
詔書周昌不遣王田叔孟舒隠親左右所以固儲副安
後嗣誠哉人主有喜怒宫掖多姦詐怒解而後悔詐行
而後覺無及矣如纉之言萬安計也嗚呼學者之忽也
吾與士大夫接三十年矣未嘗有齒牙纉者也　漢髙
<pb:KR4d0042_WYG_033-2b>
帝使陳平乗馳傳載周勃代樊噲将曰平至軍中即斬
噲頭二人計曰樊噲帝之故人功多又吕后弟吕須夫
有親且貴帝以忿怒故欲斬之即怒後悔寧囚而致上
令上自誅之噲受詔即載檻車詣長安至則髙帝已崩
吕后釋噲或曰平畏吕后而已矣曰不若是則髙帝以
譛殺功臣吕后怒亦且報平勃平勃死則諸吕強又誰
制矣哉髙帝之不枉樊噲吕氏之不害平勃平勃得以
誅諸吕安劉氏由燕之謀也不亦善乎
<pb:KR4d0042_WYG_033-3a>
或曰劉隗其亮直者歟曰敗中宗者此人也漢興至于
孝景庶且富矣鼂錯以天下壓山東卒動七國横屍東
市中宗資王氏以有江左其強固宜帝不以術縻之隗
方翾翾執刀筆以裁其末力不任兵而假鎮以亢斯足
以速禍而巳矣魯昭公不忍季氏薨于乾侯晉元帝不
忍王敦憂憤告謝子家駒諌而劉隗勸焉隗之罪著矣
帝終不悟雪涕而遣之闇哉
孔子惡稱人之惡者子貢惡訐以為直者夫有口才又
<pb:KR4d0042_WYG_033-3b>
有文法以羽翼之而忘忠恕何所不逮也其甚者干人
骨肉不避父子時主以為忠識者以為賊國無釁焉則
以自斃一有可為則危宗廟矣自斃者商鞅是也刑太
子傅黥太子師惠王既立身裂車下危宗廟者江充是
也太子家使行馳道中充以屬吏謝之不聽階為巫蠱
殺戾于湖武帝始以充忠直奉法不阿所言中意終則
作思子宫歸來望思之臺嗚呼噬臍也已
或問泉鳩里加兵刃於戾太子者初為北地太守後族
<pb:KR4d0042_WYG_033-4a>
何變之暴也以為罪邪何以賞以為功邪何以誅賞之
是邪誅之是邪曰理必然也夫骨肉之恩本諸天也怒
有巳時而愛無巳怒而欲殺則殺者功愛而不可得見
則殺者罪矣夫豈不知殺之之由我也内無以慰其心
外無以慰人心故歸咎云爾文帝逮諸縣傳淮南王不
發封餽侍者皆棄市彼輜車封誰敢發邪非其人之罪
也借其死以謝天下也小人因人喜怒以貪功而不度
深淺禍其至矣故齊王自殺而主父偃族滅魚復侯不
<pb:KR4d0042_WYG_033-4b>
得還闕而蕭順之憂卒聖人作議親之辟公族三宥所
以養恩而小人間之亦不知量矣知其説者其田千秋
乎其爰盎乎
　
　
　
　
　旴江集巻三十三

<pb:KR4d0042_WYG_034-1a>
欽定四庫全書
　旴江集巻三十四　　　　　宋　李覯　撰
　　　常語下
或問自漢迄唐孰王孰霸曰天子也安得霸哉皇帝王
覇者其人之號非其道之目也自王以上天子號也惟
其所自稱耳帝亦稱皇書曰皇帝清問下民是也王亦
稱帝易曰帝乙歸妺是也如其優劣之云則文王武王
劣於帝乙者乎霸諸侯號也霸之為言伯也所以長諸
<pb:KR4d0042_WYG_034-1b>
侯也豈天子之所得為哉道有粹有駮其人之號不可
以易之也世俗見古之王者粹則諸侯而粹者亦曰行
王道見古之霸者駮則天子而駮者亦曰行霸道悖矣
宣帝言漢家制度本以霸王道雜之由此也人固有父
為士子為農者矣謂天下之士者曰行父道謂天下之
農者曰行子道可乎父雖為農不失其為父也子雖為
士不失其為子也世俗之言王霸者亦猶是矣若夫所
謂父道則有之矣慈也所謂子道則有之矣孝也所謂
<pb:KR4d0042_WYG_034-2a>
王道則有之矣安天下也所謂霸道則有之矣尊京師
也非粹與駮之謂也
或曰詩人以后稷先公致王業之艱難其非諸侯矣乎
曰武王既得天下詩人迹其世世脩徳始於后稷公劉
以至于太王王季文王故云爾也當商之未䘮誰有此
言乎如使紂能悔過武王不得天下則文王之為西伯
霸之盛者而已矣西伯霸而粹桓文霸而駮者也三代
王而粹漢唐王而駮者也
<pb:KR4d0042_WYG_034-2b>
或曰祭法共工氏之霸九州說者以無録而王謂之霸
在太昊炎帝之間然則霸非天子者乎曰說者之過也
項籍亦嘗霸九州矣在秦漢之間矣尊懐王為義帝分
天下以王諸侯自立為西楚伯王非霸九州而何也然
謂籍曰天子可乎彼共工氏盖籍之類也敢問陽尊義
帝俄自殺之亦足以為霸乎曰謂其號也不言其道也
或曰文王受命稱王有諸曰否不得已而伐紂可也紂
猶未伐功未加於民而遽自立以昭其私焉孰謂文王
<pb:KR4d0042_WYG_034-3a>
乃爾武王舉兵建大號追考虞芮訟息之年以為受命
之始故曰惟九年大統未集十有三年春大㑹于盟津
非西伯實改元也文王世子西方有九國焉君王其終
撫諸後人追為之辭非西伯實稱王也大傳牧之野武
王之大事也既事而退追王太王亶父王季歴文王昌
是也康成取緯候以亂之過矣
或問魯用王禮何如曰成王以周公&KR0564;勞命魯公世世
祀周公以天子之禮樂周公尊矣故禰文王郊后稷皆
<pb:KR4d0042_WYG_034-3b>
倣王禮而不備焉周公而上王禮可也魯頌曰皇皇后
帝皇祖后稷享以騂犧是饗是宜降福既多安有非禮
而頌之云乎周公而下則僣矣隠五年九月考仲子之
宫初獻六羽公問於衆仲始用諸侯禮也
或曰地方七百里有諸曰信也然則孟子何言乎儉於
百里也曰閟宫頌僖公復周公之宇而曰公車千乗朱
英緑縢千乗之地方三百一十六里有畸山陵林麓川
澤溝瀆城郭宫室塗巷不與焉其何儉於百里也世俗
<pb:KR4d0042_WYG_034-4a>
疑周官五百里以其大也是亦不思耳矣諸侯之於天
子非若敵國然也大國貢半次國三之一小國四之一
諸侯有其地天子食其稅譬之一郡而巳矣魯七百里
開方之而四十九殆半王畿也今之大郡不有半京畿
者乎
或曰紂囚文王七年諸侯皆從之囚紂於是乎懼而歸
之有諸曰紂以崇侯譛囚西伯謂其得衆也諸侯又從
之囚其疑膠矣彼諸侯之力足以勝紂邪盟津之㑹者
<pb:KR4d0042_WYG_034-4b>
八百武王猶退師當此時也固未足以勝紂矣力不足
而從之囚徒使其疑且怒耳紂能脯鬼侯而不能殺西
伯邪是好事者之語也若夫三子獻寶則有之矣然則
聖人以賂免邪曰狄人侵邠太王以皮幣犬馬珠玉事
之矣文王曷不可况三子者之愛其君邪君親之難何
所不為也
或曰文王獻洛西之地赤壤之田請紂除炮烙之刑有
諸曰以炮烙為是邪非邪是則不可以除之矣非而請
<pb:KR4d0042_WYG_034-5a>
除之則發紂之惡也賣恩於民也羑里之囚既免又激
怒之豈人情邪彼惟恐昭昭之不晦圭角之不刓也易
曰内文明而外柔順以䝉大難文王以之其斯之謂矣
或曰湯文王雖為二伯其國不出百里也曰唐之刺史
有一州耳其領節度觀察則連十數州有之矣彼中分
天下而治之威權所及百里而已乎後雖三分有二其
益者未多也敢問湯崩太丁未立外丙二年仲壬四年
則是太甲不繼湯也曰書序成湯既沒太甲元年不言
<pb:KR4d0042_WYG_034-5b>
仲壬也就令繼仲壬為人後者為之子太甲固三年也
或問聖人之道固不容雜也何吾子之不一也曰天地
之中一物邪抑萬物邪養人者不一物闕一則病矣聖
人之道譬諸朝廷朝廷也者豈一種人哉處之有禮故
能一也女子在内男子在外貴者在上賤者在下親者
在先疏者在後府史徒胥工賈牧圉各有攸居而不相
亂也夫所以謂之一也他人之不一則闤闠耳終日紛
紛而無有定次也夫所以謂之雜也世俗患其雜則拘
<pb:KR4d0042_WYG_034-6a>
於一是欲以一物養天下之人也白而不受采則人皆
縞素矣何足以觀之哉其歸於諸子而巳矣
聖人無髙行何謂也曰聖人之行必以禮也禮則無髙
矣夫其髙者出於禮也異於人也故能赫赫之如彼也
孔子事親無異稱居䘮無異聞立朝無異節何也安禮
也出於禮者非聖人也矯世者之為之也敢問聖人有
過歟曰加我數年五十以學易可以無大過矣夫豈無
過哉或曰孔子謙也曰仲虺之美成湯改過不吝豈成
<pb:KR4d0042_WYG_034-6b>
湯之謙也哉世俗之說者則謂聖人無過顔子不二猶
或為之辭徒使人君之耻過也而不欲聞之也
三代之政可得而言歟曰民不知之也商因於夏周因
於商損之益之未嘗與衆忤也周公之制諸侯因舊國
而大之百姓因舊田而廣之天下得不和乎哉世俗之
說者必曰復古古未易復也商鞅之除井田非道也而
民從之各自便也王莽之更王田近古也而民怨之奪
其有也孔子曰愚而好自用賤而好自專生乎今之世
<pb:KR4d0042_WYG_034-7a>
反古之道如此者烖及其身者也
孔子之為司寇也不聞其改法度也沈猶氏不敢朝飲
其羊公慎氏出其妻慎潰氏踰境而徙魯之粥牛馬者
不豫賈必蚤正以待之也世俗之說者不曰正其身徒
囂囂以疾人之法度其亦非孔子之志也
大哉孔子吾何能稱焉顔淵曰仰之彌髙鑚之彌堅瞻
之在前忽焉在後仰之彌髙也則吾以為極星考之正
之舍是則無四方矣鑚之彌堅也則吾以為磐石據之
<pb:KR4d0042_WYG_034-7b>
依之舍是則無安居矣瞻之在前忽焉在後也則吾以
為鬼神生之斂之舍是則無庶物矣他人之道借曰善
焉有之可也亡之可也夫子之道不可須㬰去也不聞
之是無耳也不見之是無目也不言之是無口也不學
之不思之是無心無精爽也尚可以為人乎哉吾於斯
道夜而諷之矣晝而讀之矣髮斑斑而不知其疲矣終
沒吾世而巳矣
　旴江集巻三十四

<pb:KR4d0042_WYG_035-1a>
欽定四庫全書
　旴江集巻三十五　　　　宋　李覯　撰
　　古體
　　　三賢詠
魯連誓蹈海夷齊甘采薇秦王不得帝周武見終非輕
死議萬乗強哉三布衣凡人欺貧賤貧賤豈易欺
　　和蘇著作麻姑十詠
　　　魯公碑
<pb:KR4d0042_WYG_035-1b>
他人工字書美好若婦女猗嗟顔太師赳赳丈夫武麻
姑有遺碑歳月亦已古硬筆可破石鐫者疑虚語驚龍
索雷鬭口唾天下雨怒虎突圍出不畏千強弩有海珠
易求有山玉易取唯恐此碑壊此書難再覩安得同寶
鎮收藏在天府自非大祭時莫教凡眼覷
　　　七星杉
五行與萬類有象皆在天如何彼杉樹反更侔星躔予
思古昔意欲媚兹山巔草木尚有斗人物誰非仙栽培
<pb:KR4d0042_WYG_035-2a>
自何代衰老今多年大旱不減翠渉春無益鮮生當好
世界過盡閒雲煙房心欲布政柱石安可捐
　　　煉丹井
丹竈久巳毁井泉空獨存此地非常地今人非昔人我
願刀圭藥輕舉朝明宸一言洗天日萬物歸陽春羣仙
誰嫉妬使我身漂淪俯視廢井水欲飲礙荆榛徘徊片
雲下泣涕沾衣巾少壯幾何時且醉樽中醇
　　　玳瑁石
<pb:KR4d0042_WYG_035-2b>
前有縣大夫取此石為器囂然夸謂予材與工俱美如
何爾鄉人器用曽莫備無乃居荒陬俗鄙不喜事答云
此石堅攻磨動時歳官用錢出民民用錢出巳出民官
不知喜(一作/憙)事誠可貴出已乃傷財誰能(一作/其)不惜費
大夫聞此言如有所忿戾今君倡是詩敢以報嘉惠
　　　秦人峯
秦法雖甚苛秦吏若猶拙山林不數里俾爾逃得脱予
觀後世事政役火烈烈苟非為鬼神何計避羈紲聖皇
<pb:KR4d0042_WYG_035-3a>
今在御百事咸均節常披詔書意苦念生財竭誰能将
順者所望在賢哲無使峯中人笑我民屠裂
　　　流杯池
幽居久不樂心死如濕灰聞言山有池仙客曽流杯披
衫向西坐欲望無崇臺何當命遊宴盡聚不羈才顧恐
狹隘地未足開吾懐仰手斸河漢決向天南來移舟復
轉嶽壅遏成環廻横持北斗柄量盡酒星醅箕踞接下
流一歃空千罍八風助吟倡萬怪供嘲諧醉來散髮卧
<pb:KR4d0042_WYG_035-3b>
蠅聲視霆雷冷笑勢利子茫茫塵土堆
　　　碧蓮池
碧蓮何歳開我時不得見于今到池上只有紅蓮綻紅
蓮非醜惡物以多為賤阿蠻雖解舞不見真妃面
　　　虎跑泉
虎跑本何為彼将對以臆有如大丈夫卓爾抱剛直盗
泉既不飲譛人亦不食山中小禽獸何足勞捉搦勇氣
無所泄爪地成遺跡地神嘉乃誠水源如開闢尋常竊
<pb:KR4d0042_WYG_035-4a>
六畜夜傍人牆壁是與豺狼同聞此宜慙色
　　　丹霞洞
山西十數里乃是丹霞洞直上窮雲霓中寛入罌甕紅
塵生不識明月手可捧人家千里庭泉源六月凍風雨
氣勢惡草木精神竦靈物少形見仙官何職貢俗縁易
厭倦世事足愁痛寄語松上鶴他年期一控
　　　葛仙壇
仙翁猶在時壇上何設施仙翁一去後夢草空離離下
<pb:KR4d0042_WYG_035-4b>
士固大笑言者多不知嗟嗟天壤内共是枯魚池
　　　穫稻
朝陽過山來下田猶露濕餉婦念兒啼逢人不敢立靑
黃先後收斷折傴僂拾鳥䑕滿官倉于今又租入
　　　哀老婦
里中一老婦行行啼路隅自悼未亡人暮年從二夫寡
時十八九嫁時六十餘昔日遺腹兒今兹垂曰鬚子豈
不欲養母豈不懐居繇役及下户財盡無所輸異籍幸
<pb:KR4d0042_WYG_035-5a>
可免嫁母乃良圗牽車送出門急若盗賊驅兒孫孫有
婦小大攀且呼回頭與永訣欲死無刑誅我時聞此言
為之長嘆嗚天民固有窮鰥寡實其徒仁政先四者著
在孟氏書吾君務復古旦旦師黄虞赦書求節婦許與
旌門閭繄爾愚婦人豈曰禮所拘蓬茨四十年不知形
影孤州縣莫能察詔㫖徒成虚而况賦役間羣小所同
趨姦欺至骨髓公利未錙銖良田歳歳賣存者唯萊汙
兄弟欲離散母子因變渝天地豈非大曽不容爾軀嗟
<pb:KR4d0042_WYG_035-5b>
嗟孝治王早晩能聞諸吾言又無位反袂空漣如
　　　寄懐三首
鳥獸死有用羽角筋革齒輦輓入工師飾作軍國器玉
食白如瓠瞑目已腐穢生者不敢留埋藏與螻蟻百年
富貴身孰若鳥獸類唯有令名人終古如不死
　　　又
根生但為松翼飛但為鳳王侯尚可輕道義本來重癡
兒似婢妾寸歩矜恩寵傍人忍笑時佯把衣袪弄
<pb:KR4d0042_WYG_035-6a>
　　　又
齪齪復齪齪淺謀同燕雀不思明日憂但取今日樂俗
儒抱書巻未去眼中瞙誰将古人淚更為今人落
　　　避暑
富貴責且重慙恥心如何貧賤事易了飽煖幸已多大
熱火天下虚堂枕山阿㧞俗嫌人影考古分賢科潄冷
齒雙噤飲香顔半酡一跣或移日遇狂還自歌去就各
有志彼此無相訶原憲豈嘗病賜也徒來過
<pb:KR4d0042_WYG_035-6b>
　　　喜雨
人皆喜膏澤我獨憂豐年歳㐫巳賤糶年豐安得錢賦
役忽驚駭倉廩甘棄捐銖銅苟可換富貴寧我憐歸來
官事了相弔柴門邊農夫未盡死穀價應常然王心幸
仁聖分職當忠賢謂榖賤為美咄咄無欺天
　　　送上官直
失意多怨尤有誰能自知逰人務乞丐之子唯求師成
名在積善干禄先闕疑根本苟深固春風諒無私
<pb:KR4d0042_WYG_035-7a>
　　　題昱師房三笑圖
髙僧不出院屏畫三笑圖客子倦逰者欲去復踟蹰古
人骨朽不可追今人相見如古時人間觸事入吾笑何
必門前有虎谿
　　　寄祖祕丞
我本山田人好尚與衆異平生重交逰所得固無幾昨
者應茂才西行覷朝美時當慶厯初選舉實多士茫茫
帝王州栖栖逺行子携錢賃破屋乞火蒸陳米鞍馬到
<pb:KR4d0042_WYG_035-7b>
即賣僮僕癡難使有時造公卿努力向㕓市數歩則一
歇長吁乃能起衣冠信質野言語欠婉媚閽人顧之笑
将命見而避往往得所請蹌蹌向前跪何能剖懐抱浪
自慕尊貴貴人如天神喘息生雲氣野夫等麋鹿芻豢
非所兾歸來坐空窻惆悵夕不睡塵埃滿鬚鬢臭惡入
口鼻業巳辭吾親中道豈可廢僶俛待報聞愁憂遂經
歳二年正月晦閒房適假寐有奴來啄門手披(上/聲)擇之
刺承命驚下牀赤脚誤穿履從來未識面只是聞髙第
<pb:KR4d0042_WYG_035-8a>
名顯宦且逹見我當何為再拜請就席熟視知可畏昻
昻貌甚古崖石掀氛翳渾渾氣甚和璞玉無芒銳髙談
貫先哲雅意在兹世昔人相遇間一言猶合契今吾於
擇之寧假再三計自此習往還中心蔑疑貳如熱息廣
厦如飢享盛饋君授南康守舟維蔡河涘我館汴之隂
前去路則邇時時結帽帶踽踽尋英軌衆人嬌綺羅相
對紉蘭芷朱絃自三嘆笑殺彼鄭衛王命有期日都門
一反袂君行劇鴻軒我處近匏繫曠日及孟秋皇慈始
<pb:KR4d0042_WYG_035-8b>
收試崇崇九門開窈窈三館袐主司隔簾帷欲望不可
跂中貴當棖闑蒐索徧靴底呼名授之坐敗席鋪冷地
健兒直我前武怒足防備少小學賢能謂可當賔禮一
朝在檻阱兩目但&KR0787;眙捉筆析所問移時數千字讀書
取大者纎悉或靡記炙背雖自竒寧當至尊意龍馬騰
天衢駑駘合羞死量才與揣命坦蕩更何事振衣託歸
舟河流迅弧矢淮清江且平踰月在枕几及過廬山南
聞君初布治船檣既入岸馬首已來暨迎我到府署相
<pb:KR4d0042_WYG_035-9a>
見共欣喜嫩橘摘千苞肥魚斫干尾蕭晨徹骨清佳境
邀人醉髙㑹雖暫歡故園當速至草草成别愁悠悠渡
湖水是時東方曙俄然北風厲陽烏畏威逃江神以儒
戯氣象斗不同波濤大可悸長㠶張(去/聲)欲裂孤舟蕩無
倚或從玉井出或自銀山墜篙工斂手立脉脉無窮淚
從者閉目坐嗟嗟不敢視我時撫牀歌分(去/聲)作長江鬼
所恨生劬勞不孝而巳矣禍福果無妄險難行可弭脫
身得平康引領望鄉里厥後過浹日幸得見維梓入門
<pb:KR4d0042_WYG_035-9b>
何怡怡饌具有甘㫖稚女能紉針驕兒徧生齒芟除閒
草萊疏通舊沼沚吾廬可終焉生計由此始郡守方仁
賢學宫盛脩理踵門致勤恪命我論經藝麻衣何紛紛
鄉人子若弟不唯務章句所欲興禮義施為有本末動
静有綱紀蚤與鷄同覺夜與月相值孳孶忘飲食&KR2284;&KR2284;
在文史時附南康書或逢北來使尺素雖滿前話言難
到耳殆及三年冬聞君受朝寄名稱按刑獄勢可平寃
滯故人漸大任賤子差自慰軒車日巳逺翰墨益難致
<pb:KR4d0042_WYG_035-10a>
薄命良可傷降灾渾未巳是年之季冬舉家纒疫癘老
母尚委頓㣲軀盖螻蟻形骸非我有魂魄與心離權柄
在鬼物功力非服餌曉突誰能炊午闗猶未啓荏苒再
周月幸㑹天不棄春風動枯槁甘雨澆根柢行行夏交
秋吉微㐫不替高堂何戚戚疾病日攅萃一夕脾臟間
發泄不復止詰朝問無言目瞑口齒閉號呶諸兒孫雜
沓大鼎沸嗟哉當彼時誠恐弗可諱醫師相急熱巫覡
兩經緯藥草極酸辛法術殫怪詭薄暮乃復蘇踰旬僅
<pb:KR4d0042_WYG_035-10b>
知味方兹戀庭闈旋巳對獄吏試言其所由内省亦無
媿有人同州閭發迹自徒𨽻竊被儒衣裳曽亡小材技
突如㳺京邑欲以干明叡朝家焉可欺羈旅謀自濟乃
造黃紙書便取靑袍衣乗船歸南方斂板謁當位自言
章奏竒因藉宦官勢詔文降自中宰府不預議既云能
占天且曰善興利江淮一經過郡府十不啻到處爭逢
迎莫能思處置轉運苦愛竒得之如國器故使按坑冶
庶可展才智小人靡忖度假寵愈放肆行符索吏卒圈
<pb:KR4d0042_WYG_035-11a>
印發傳遞閻閭望塵拜州縣從風靡遮道結繒綵鋪筵
塞珠翠車騎前後呵給使數百指何者為典刑獨自誇
爪觜在昔秦無人繞朝贈之箠繄我非聾瞽碌碌寧不
耻作書貽諫官姦詐患不細有詔令逮捕按驗取真偽
是夫知計窮誣我以罪戾上官猶眩惑凖例皆拘係幽
幽圄犴中憤憤爭競裏周旋二十日乃克見巧敝畫地
尚不入叢棘曷可寘惟兹謝吾母幾不全髪體教道亦
難行凡庸豈同志吁哉養英才徒以釣積毁篋書歸敝
<pb:KR4d0042_WYG_035-11b>
廬庠門任蕪穢去年仲夏後盛暑若火熾郊園有餘爽
蔬果聊可嗜時復觀田疇畢力奉耘耔人生但飽暖此
外皆淫侈思君非一日欲去無雙翅俄聞遷黄州又說
丁䘮制古來聖與賢誰不遭醜詆蜀日駭狗犬夏鼎愁
魑魅人壽有短長孝子謾憂思滅性經所貶節哀禮為
是矧夫王佐才簡在唐虞際揚名以顯親報徳豈不韙
加飯苟如願蒼生猶有恃適時匪我長不朽乃所擬道
義果弗充富貴反為累回憲本無官桀紂焉得此俗子
<pb:KR4d0042_WYG_035-12a>
但相非吾心巳居易近者游葛陂念君在衰枲作詩布
幽懐讀之勿嗤鄙
　　　名男曰參魯以詩喻之
孔門有髙弟曽子以孝著求諸聖人言尚曰參也魯才
敏誰不願顧恐難荷負苟無徳将之何益於父母昔如
呉起者善兵亞孫武齧臂㳺諸侯親䘮哀不舉楊彪有
子脩器能頗可取一旦以罪誅䑛犢徒虚語吾生本薄
祐略無兄弟助及汝又一身不絶如線縷祖母唯汝愛
<pb:KR4d0042_WYG_035-12b>
無異所生乳寧止託祭祀亦欲興門户伎倆勿求名適
時乃有補計慮勿尚巧合義乃可處持重尚寡過摧剛
庶無懼内以保家族外以揚名譽髙山在所仰今人豈
殊古參魯為汝名其字曰孝孺
　　　女色無定美贈卿材
女色無定美寵至美則多士才無定稱用顯稱巳過長
安小家子粲粲秋池荷性慧不覺耻母憐不加訶出户
一囊麝見人雙眼波情動笑難止語嬌音屢訛都人口
<pb:KR4d0042_WYG_035-13a>
如沸觀者踵相摩因縁幸充選恩澤成偏頗少費萬金
珠一呼干綺羅佯愁慘白日猛唾傾天河東鄰有賢女
春緑涵脩蛾花艶不裁翦玉光無切磋自小固聞禮藏
頭豈知他親戚尚未見媒官當奈何過時誰問訪生世
就蹉跎豈不有配偶市里或山阿豈不有奉養舂饎與
機梭列女不得傳樂府無人歌容華日衰落涕泣坐滂
沱富貴易脩飾貧賤多笑呵柳下無仲尼小官終滅磨
進退在勇决遲疑兩皆蹉退當事竒偉夙駕追雄軻進
<pb:KR4d0042_WYG_035-13b>
當取勢位健筆為干戈胡然守一節獨自埋随和
　　　江亭醉後
平生尚倜儻壯大苦摧折主人能結納佳境為鋪設渺
㵿東江來谽谺暮雲裂倡女稍多藝市酒且供啜俠氣
復何聊心朋幸相悅解冠從放蕩大呼誰輓掣咄哉千
里足嗟乎三寸舌海物喚龍取天葩令鬼折艶唱聲非
雅戯談理當譎帷房笑私昵閭巷嘲𤨏屑更皷莫催睡
夜風纔去熱俗士鮮大志于今重小節内行豕在泥外
<pb:KR4d0042_WYG_035-14a>
貌犬伏紲吾儕古豪傑方寸浴日月被謗肯自疑為歡
顧猶拙放飯彼不慙使我無齒决
　　　寄章友直
人生何足貴貴在天資秀譬如沙石間金玉豈常有有
才不善用多為淫邪誘嗟哉棟梁材往往厄樵手章子
吾不識美在衆人口如何材藝多四十無所守所守者
何為非貴亦非富古今聖與賢歴歴垂星斗景行苟有
成進退無一繆不能攻天下尚可名身後百年随飄風
<pb:KR4d0042_WYG_035-14b>
白髪勇未鬭良時且不反飲恨唯尸柩無謂學巳足大
海難掬潄無謂過可文希珍尚磨垢智者當自知既往
誠何咎西子蒙不潔見者掩鼻走惡人幸齋戒上帝必
孚祐相如竊妻逃犢鼻從沽酒一朝賦上林在漢為稱
首努力念前哲吾言非子詬
　　　中春苦雨書懐
春秋書大雨三日巳為霖如何方春時終月常積隂淙
空若泉瀉盪地成淵深曽無晝夜别顧恐山嶽沈疑是
<pb:KR4d0042_WYG_035-15a>
天上河底漏不可禁傍無女媧石欲補難為針又疑坎
宫水陽曜所不臨何等大鬼物戯把北斗斟誰籠三足
烏泠卧空桑林勾芒失權柄羞耻啼盈襟枉殺幾樹花
恣許泥土浸(一作/侵)或云天有意欲使誅荒淫田穀彼何
罪芽頴當森森一粒且漂溺不啻千黄金路絶弔客行
餒我(一作/死)憂巢禽風聲怒打屋寒氣獰穿衾况我出山
逺久次兹江潯嗟嗟嵗月晩悠悠金玉音無聊但詼笑
有得還歌吟莫怪旅愁甚旅人千萬心
<pb:KR4d0042_WYG_035-15b>
　　　弋陽縣學北堂見夾竹桃花有感而書
暖碧覆晴殷依依近朱欄異類偶相合勁節何能安同
時盡妖艶無地容檀欒移根既不可潔心誠為難外貌
任春色中心期歳寒正聲尚可聽誰是伶倫官
　　　孤懐
智者在不惑君子貴知幾彼昏有耳目無能辨是非蜀
犬盡鳴吠羲輪自光輝古人不可作垂涕沾吾衣
　　　讀韓文公駑驥篇因廣其説
<pb:KR4d0042_WYG_035-16a>
主人渇良馬僕夫念駑駘行遲追易及力少牽易來時
聞千里足百箭攅其懐主人雖欲買衆口大悠哉
　　　送陳次公茂材
俗人無心胷貴偽不貴誠口吻當文學犇走成名聲之
子出蒿萊行潔業且精中美未外發樸質亡華英持此
嚮廣衆詎免笑與憎况復覔薦舉¶路險豈易行所願天
命泰因之主者明牙絃一皷時鍾子耳必傾
　　　蝦蟆
<pb:KR4d0042_WYG_035-16b>
蝦蟆爾奚為閤閤攪人耳在官不為(去/聲)官在私無私事
徒将一寸口日夜相鳴吠豈能劖語言且欲譟夢寐何
者孔稚珪愛之如鼓吹誰論正與淫各自有知已
　　　惜鷄詩
曩予家居見鷄有異者為之動心甞欲作詩而不果戊
寅夏五月學于山中乃追賦之曰
吾家有雞母乗春數子生生來踰六旬互覺羽翼成其
母且再卵逐之使離散衆雛既不來一子獨戀戀戀戀
<pb:KR4d0042_WYG_035-17a>
不肯離逐之終不移母行無險易唧唧相追随卵生亦
云足母伏窠中宿厥子苦無依攀背如悲哭窠中母所
安忍渇復忘餐子於背上卧不捨須臾間我時見之喜
異類能如此因欲觀其終其終諒何似一朝大長成乃
知牝牡情膨脝娠在腹漸見東西行行行求飲食欲以
助生息卵出子還多養子何勞役朝啄荆草林暮爪汙
泥深昔時随母意今作愛雛心雛生誠可愛母老寧忍
背物性乃不常使人心歎慨物類本無知無知孰責之
<pb:KR4d0042_WYG_035-17b>
斯鷄與衆異酷似有天資天資以仁孝變更何太早况
彼本無知血毛安足道萬物靈者人孰不念其親少艾
與妻子所以奪吾真五十慕父母虞舜稱稽古埋子得
黄金邇來唯郭巨古人往莫追言之淚沾衣斯言足自
警題作惜鷄詩
　　　日出吟
日出百鳥喜羇人嬾舉眸長恨年光緩禄養未可求若
至年光過高堂又白頭羲和君有知奈我心悠悠
<pb:KR4d0042_WYG_035-18a>
　　　聞女子瘧疾偶書二十四韻寄示
昨日家人來言汝苦寒熱想由卑濕地頗失飲食節脾
官驕不治氣馬癡如絏乃致四體煩故當雙日發江南
此疾多理不憂顛越顧汝僅毁齒何力禁喘噎寄書詰
醫師有藥且嚼啜方經固靈應病根終翦滅但恐祟所
為甞聞里中説兹地有罔兩乗時相罥結嗟哉鬼無知
何於我為孽我本重脩飾胷中掬氷雪禍淫雖甚苛無
所可挑抉疑是饕餮魂私求盤椀設盡室唯琴書何路
<pb:KR4d0042_WYG_035-18b>
致葷血無錢顧越巫刀劍百斬决徒恣彼昏邪公然敢
抄撮吾聞上帝靈網目匪疎缺行當悉追捕汝苦旦夕
歇慈愛早有加憶念今逾切塵勞差可畏歸計又云輟
所生能劬勞祖母矧聰哲羸卧縱未蘇撫視諒非拙勉
勉多自安風來信勿絶
　　　讀史
子長漢良史筆鋒頗雄剛惜哉聞道寡氣志苦不常心
如蟲絲輕随風東西揚一事若可喜不顧道所長公言
<pb:KR4d0042_WYG_035-19a>
絀原憲俠賊乃為良仁義謂足羞貨殖比君王黄老先
六經斯言固猖狂吁嗟夫子沒兩觀無刑章予懐班孟
堅駮議何洋洋傳與後世人慎思其否臧
　　和育王十二題(筠州楊屯田以僧常坦詩俾/予和之題之義坦自有解)
　　　金沙池
遥聞金在沙知是虚名號世人方競奢何兹有遺寶
　　　佛迹峯
佛迹空在兹佛心無處所尋迹以求之似學邯鄲歩
<pb:KR4d0042_WYG_035-19b>
　　　七佛石
萬物雖散殊孰非道之體何必石岩岩方疑金色臂
　　　袈裟石
梵教一來東羣心日歸向土石至無情也作披緇狀
　　　明月臺
月色固無改臺基亦不壊嗟哉翫月人古來誰更在
　　　石屏風
形模皆自然樹立豈人力松影與秋光掃成真水墨
<pb:KR4d0042_WYG_035-20a>
　　　靈鰻井
田苖自枯槁井鰻人所禱若教龍有靈此魚何足道
　　　供奉泉
璘師鑿此泉晨夕奉親老因知達者心豈甞離孝道
　　　育王塔
甞聞有為法佛説如夢幻胡然窣堵波香花耀凡眼
　　　八角殿
晉後千百年茲殿儼如昔梵宇若皆然應須省民力
<pb:KR4d0042_WYG_035-20b>
　　　晉年松
典午既陵夷羣材共淪謝唯有靑靑松于今被王化
　　　重臺蓮
長疑佛界中天女來行樂為怕山風寒仙衣盡(津/忍)重著
　　　美女篇
繁霜毒春木花開苦不早愚夫擇利婚美女貧中老曷
不冶顔色門前車馬道閨房有禮文自衒誰言好俗態
競朱粉古心慕蘋藻所期君子恩卒以慰枯槁
<pb:KR4d0042_WYG_035-21a>
　　　苦熱夜
熒熒背明燈黯黯垂疎帷階庭豈不好蚊蟲苦相期壊
扇無清風暗樹多斜枝屈指山泉侣寂寥空所思
　　　丐僧
靡靡歩康衢喋喋問流俗誰将今日財願易來世福休
論身善惡佛眼重金玉
　　　閔俗
君門若無禄陳編孰能讀公庭若無法穢徳誰不足煦
<pb:KR4d0042_WYG_035-21b>
煦儒者言沈沈小人腹傷心勿復道拂絃寄淸曲
　　　感歎(二首/)
世常羞貧賤貧賤非我羞道成不見取貧賤誰之由陛
楯擁堯舜廊廟居伊周面對豈無説咫尺路阻脩浮雲
闗太虚白日光逆流嗟爾臨人者蔽賢天所仇
　　　又
得志萬罪消失志百醜生誰云王路寛枯槁不敢行出
言到口角縮舌悔恨并自省猶若此况乃蚩蚩氓故知
<pb:KR4d0042_WYG_035-22a>
當今賢未有非簮纓
　　　寄鄰父
離山闕歸期滯蹤如在獄他門一臠炙賤子萬端辱吟
憶圃花盡夢知原麥熟公言富貴遲何似耕穫速
　　　竹齋題事
低齋結空野小竹移孤林齋閒竹淨好日媚幽人心南
方夏厭暑獨此留殘隂戞雨挫促夢穿風搜涼襟長茵
展麗蘚亂歌奏歡禽侍奴裹村服語客抛塵簮志髙成
<pb:KR4d0042_WYG_035-22b>
利讐思爽生詩淫值聖喜盈巻感古悲入琴山迎穏履
逺月勸澄杯深榮名雖未染幸亦非堙沈
　　　贈黃秀才别
朝閨入有籍疏逺難見君世眼不識道貧賤無髙文蘭
蕙生同草鴻鵠心在雲贈子喜别離兒女安得聞
　　　雨中作
羣隂侮陽徳雨陣春嘈嘈白曉慘成夜瓦口生飛濤凝
雲列山韒冷氣攅衣刀徑閙有松竹庭卧唯蓬蒿花淫
<pb:KR4d0042_WYG_035-23a>
得罪隕鸎辯知時逃隰苖出水短木菌随日髙㣲吟雅
於樂快飲甘如膏朱曦待未見天盖空牢牢
　　　獨居
苔根跨階發白雨滿四簷春眠嬾下枕日午誰開簾浮
塵裹酒榼餒蟲鏤書籖榮樂豈不欲非義固所嫌
　　　閔雨詩
吳江之南是曰豐國五種之生天下食一歳不登吾民
菜色如何天不仁縱彼旱孽稱其神矯矯赤龍推火軒
<pb:KR4d0042_WYG_035-23b>
來自東南山咸池愞水不敢沃陽侯失色愁烹煎况兹
畎畝流涓涓何足吸之唇齒間但見禾與黍蓬勃紅塵
起土伯勑其屬掃路迎飢鬼哀哉氓蚩蚩託身釡鬲惟
蒸炊小人怨咨君子知天生天殺今其時我聞皇穹大
徳在生育愛養萬物同嬰兒産民之身賦民食中道絶
之何所為當時㝠㝠間委任非其宜山川之神各守土
羣龍受位司天池上帝當軒親戒勑十日一雨無愆期
帝心仁且信臨下固不疑謂言庶事有分職屏去視聽
<pb:KR4d0042_WYG_035-24a>
思無為安知愚下鬼負徳孤恩難制指㺯天之權侮人
命貪嗜牛羊邀祭祀忽焉一物不稱情因教此旱灾生
靈雷霆之官畏罪莫敢諫頭枕天皷眠不醒帝在紫微
垣下隔千里雲徒勞銜血向空哭帝心雖聖安得聞北
斗侍帝側斡運氣母均四時五星暨衆宿照曜亡偏私
夫何容此鬼恣行胷臆輕天威定是機務繁耳目有所
遺小臣亦何者草莽負竒節欲係神頸無長繩欲斬龍
頭劒鋒缺皇穹如未察凶邪空使小臣心鬱結
<pb:KR4d0042_WYG_035-24b>
　　　訪周道士
豈無飲食奉歡樂亦有賔客相追逰宿酲在枕或時起
俗話入耳令人羞偶随賢友訪仙子一臨花檻斟瓷甌
塵埃何處是浮世松竹此地長清秋古來擾擾富且貴
天下茫茫公與侯盖棺事了何足數乗興嘯傲真良籌
　　　甘露亭詩
乾坤父母莫匪慈胚胎億兆成角羈其間哺乳不及處
有時泣殺呱呱兒南川上游號沃野景祐丙子甞凶饑
<pb:KR4d0042_WYG_035-25a>
新田始苖舊穀罄十室八九無晨炊伏隂何者不仁甚
釀作水灾來助之煙煤刷天雨汁黑嘔山泄谷爭奔馳
横流一夜打城郭萬弩竊發穿毛皮東隅有洲尸揖揖
如蟻欲走遭水圍屋根無力樹腰折蛟蜃食人猶擇肥
濤波一望萬山阻六親不得相扶持國子劉公好仁者
惟時假守茲軍麾民生在我不在命告舟往救無敢違
童兒赤立婦女困載之刳木何纍纍泥沙外冷内飢渇
口噤不語如狂癡牽攣坐卧滿府舍賦以酒飲加饘糜
<pb:KR4d0042_WYG_035-25b>
随流往往亦不死逺在百里無人知捐金購得問姓氏
召使親族携之歸司農倉廩盡發出不待奏報先施為
有餘况可補不足大賈蓄家如響随來瞻去察夜繼晝
赤熱不忍䕃華榱由斯一郡十萬户餓膚日月生膏脂
存者相保沒者𦵏唐虞仁壽重敺躋聖主養賢賢養物
氣和郁郁通髙卑城西老宫古松徑一朝墜露甘如飴
千柯萬葉結不解玉階瓊樹光離離甿俗奔走競觀覩
手攀口吮同齎咨學老之人周氏子好善不類黄冠師
<pb:KR4d0042_WYG_035-26a>
欲令事迹絢久逺築亭其地髙巍巍公之歸朝不可借
松樹至今猶未衰我作此詩掲亭上他年堕淚如羊碑
　　　送丘寺丞
嗟予兀兀何施為學無異意唯傳師甞言先聖所述作
人事而巳無他岐安知歩歩有天道繄我丘師能識之
春秋下應三千歳雅頌周流十二支闡幽大傳與隠㫖
圖冩轉匝成圎規勞兄示我復教我一字不曉如癡兒
文侯聽樂唯恐卧今我幸免指目皮丘明子夏言不及
<pb:KR4d0042_WYG_035-26b>
我兄所得何神竒直疑前身是顔子獨受師説無人知
又疑夢寐感靈怪常與周孔相追随不然悠悠千載後
何傳何習遽如斯窮愁著書古有例昨官閩中今海涯
海涯路逺學者少斯道未有施行時聖皇誅賞甚明白
歸來奏牘無遲遲江南臈雪片如掌酒花上面寒力衰
是非得失從此止馬頭一别東西馳
　　　答縁槩師見示草書千字文并名公所贈詩序
佛繇西域漸中土欲使羣心皆鼔舞若顓梵語及梵書
<pb:KR4d0042_WYG_035-27a>
昧者雖從明孰與其徒往往多材能暗結時賢為外助
逺公自昔來廬山誇逞蓮花邀社侣吁嗟君子遭亂邦
舍此未知何處去邇來一行善記覽齧破乾坤尋厯數
或攻文苑掠芬香辭則貫休筆懷素其餘曲藝與小詩
布在人間難悉數賢豪大抵多憐才引致門牆無齟齬
其人既重法亦尊羽翼大成根本固我縁山谷見不逺
緇褐憧憧盡愚魯坐量此去朋黨衰纎縞焉能拒強弩
去年有使自番陽手藉一函來我所發函乃是縁槩書
<pb:KR4d0042_WYG_035-27b>
千字滿前雲縷縷衆人飽食已用心欲噍伯英肥美處
當時名士嘉其能長序短篇聫繡組因思幅員千萬里
如師之能更幾許以儒輔釋日益多何恤區區一韓愈
　　　春社詞(并序/)
寶元二年甞夢大雨震所居室驚而仆地既已有一人
甚長大紫衣而冠意謂雷之神也呼覯使前授之題曰
春社詞(詞或作篇/字不能審)覯懼栗栗援筆得八句與之及覺尚
記其首三句頗怪麗今七年矣值暇日以五句足之
<pb:KR4d0042_WYG_035-28a>
呉臺翫春鎖春色雨刷花光入龍國田邊大樹啼老鴉
野雲癡醉寒查牙年華欲住風雷惡蘭臉知秋淚先落
時榮時謝無了時扶起混沌須神醫
　　　聞訓狐
昔年因讀昌黎文知有訓狐猶未真客堂昨夜滅燭後
一聲竊發誠驚人慈母入席匪虚語據此麄暴誰敢聞
殺人之子養爾子天地不管胡為仁豈無鷹隼善搏擊
去路昏黑難相親亦有弓矢可彈射郤恐誤中東西鄰
<pb:KR4d0042_WYG_035-28b>
我今獨處雖無懼聒不得睡寧不嗔甞聞鳳凰百鳥君
丹穴萬里誰能言行當整頓九韶樂奉迎綷羽掀重雲
直前再拜列爾罪爾軀何足為灰塵
　　　聞喜鵲
翩翩者鵲何品流羽毛白黑林之幽生平智力可料度
有巢往往輸鳴鳩天然郤㑹報人喜愚兒㓜婦唯爾求
萬聲千噪幾曽驗聞者終是軒眉頭從來烏鳥愛反哺
孝慈情性誰可儔其間於事最先見告人凶禍令人憂
<pb:KR4d0042_WYG_035-29a>
憂時不肯自脩飾禱請神鬼爭啾啾告之愈驗愈見惡
(去/聲)共云灾患鵶之由彈丸瓦石相驅逐名園佳樹難依
投忠言逆耳世罕用屬鏤曾割伍員喉莫笑後來司馬
公事事稱好真良謀
　　　解湯延祖字
仲尼作經授曾子明稽至孝之終始始於事親終立身
以是揚名於後世大雅有言念爾祖述脩其徳乃為美
聖訓昭昭十八章冩之琬琰千餘歳湯生本由義方教
<pb:KR4d0042_WYG_035-29b>
石磨沙盪求成器其名延祖有意哉吾以子立為之字
立身之道将何如非曰凡人富與貴不賢而位何能為
蠅蟲豈不披紅紫周公亦人舜亦人口銜日月坐天際
勗哉見善勿遲疑往往後生誠可畏
　
　
　
　旴江集巻三十五

<pb:KR4d0042_WYG_036-1a>
欽定四庫全書
　旴江集巻三十六　　　　　宋　李覯　撰
　　近體
　　五言二韻
　　　詠竹
外邊雖節目内裏郤空虚從來汗流浹只為寫經書
　　　霜
夜落無人見朝看到處新非君有分别力不柰松筠
<pb:KR4d0042_WYG_036-1b>
　　　氷
水性本來弱漸寒成此堅東風有時到㡬日是殘年
　　　鵞
逸少曾留翫人因喚右軍鳥名加爵號不離羽毛羣
　　　鴨
庶人常用贄貴在不飛遷飽食待庖宰虚教兩翅全
　　　惜才
醜婦易為潔愚兒多守純天将惡文采萬物恐無春
<pb:KR4d0042_WYG_036-2a>
　　五言四韻
　　　山舍寓止
無計奈踈拙走逃雲水隈鶴飢雖厭夜龍睡却嫌雷師
友關千古窮通付一杯商巖版築者底處有梯媒
　　　東巖精舍
像設彼何時髙僧白衲衣水寒吞日氣樹老慣霜威幡
影捎天近鐘聲落谷微可憐成道易無事即無機
　　　閒夜
<pb:KR4d0042_WYG_036-2b>
披衣坐小亭夜氣拂人清月暗先成暈蟲吟不識名舉
杯期混沌開巻賞莖英此興知誰㑹松風鶴睡驚
　　　霧
光眀人所好幽暗此何為樹在谿無影禽来鶻未知愛
花留潤與避日巻隂移底事偏相惱天涯欲望時
　　　自詠
俗態共紛紛吾心誰與論㡬因清夜夢還見古人魂聖
域寧無樂文家别有尊此身聊自足獨恐累兒孫
<pb:KR4d0042_WYG_036-3a>
　　　睡思
俗語不入耳旅愁還到心坐多渾易厭夢好欲重尋暴
雨撩蓬響殘陽過嶺隂迴看奔競苦此興貴南金
　　　秋熱
江湖限南鄙秋令到還稀節換空看厯人閒未趁衣齊
紈方得意厦燕莫言歸秪有松筠徑風髙暑氣微
　　　鑑湖夜泛(以明月到樽/前為發句)
明月到樽前拏舟古岸邉亂山斜入霧逺水倒垂天酒
<pb:KR4d0042_WYG_036-3b>
氣薰龍戲歌聲弄鶴眠迴頭嗤李郭此外更無仙
　　　池亭小酌(得和/字)
客思都無著臨池一醉歌喚春呈物象移性入天和月
影碎荆玉波紋緯蜀羅相看盡仙骨俗態巳無多
　　　迴胡舜元賦稿
一把長篇讀驚嗟即過旬誰知後来者還似老成人古
訓但時習英辭當日新慙無稱薦力空此見天麟
　　　逥黄通詩篇
<pb:KR4d0042_WYG_036-4a>
老杜没巳久嗟哉吾子心時人任詬病獨自革浮淫美
玉寧須琢朱絃豈在音鍾期如未見慎勿等閒吟
　　　送路拯北遊
六月地欲赤驅車河朔行王師備戎狄㳺子念功名盡
識山川險深窮彼我情歸來具封奏直上請長纓
　　　感事
太平無武備一動未能安廟筭何時勝人生到處難役
頻農力耗賦重女工寒秪有旴江守憐民不愛官(時國/子慎)
<pb:KR4d0042_WYG_036-4b>
(博士守/本郡)
　　　閒居
無物可勞情空郊日閉扃雨吟春破碎貧飲客凋零世
事重江險才名一夢醒同心秪松栢見我尚青青
　　　萍
盡日看流萍誰原造化情可憐無用物偏解及時生泥
滓根萌淺風波性質輕晩来堆岸曲猶得䕶蛙鳴
　　　送張鬷嘏
<pb:KR4d0042_WYG_036-5a>
人意皆懐土嗟君無故園欲行須盡室此去又他門静
裏文章好貧来節行存振淹知有日倚伏豈虚言
　　　村行
産業家家壊誅求嵗嵗新平時不為備執事彼何人朱
户仍奢侈柴門轉窶貧若非衢室畔無用說悲辛
　　　感懐寄擇之
衆人皆銳進唯我復幽居慮逺夢多亂身閒氣不舒干
求非禄位好尚豈詩書日夜又日夜霜寒鬢髪疎
<pb:KR4d0042_WYG_036-5b>
　　　雞
嗟爾羽蟲類昂然冠距麄徒為識昏曉猶未免庖厨年
少苦令鬪主人頻見呼寧思避弋者天外去鴻孤
　　　堂西夜坐
炎蒸得避處鋪席對西牆有月樹隂黒無風山氣凉聚
蚊妨袒裼飲井當壺觴妻子詎知我笑言皆在傍
　　　寄題陳適追養亭
築室先塋下哀心有所歸每来開户牖渾似戀庭闈丘
<pb:KR4d0042_WYG_036-6a>
木成風樹衰裳換綵衣吾生與君類東望涕交揮
　　　送宜黄栁尉
荒郊人事絶歡喜見時髦舊業椽為筆新官草染袍幽
明終考績州縣豈徒勞况有松筠性凌寒節更髙
　　　送君俞
之子来相問吾言豈不誠文章難得理聲律易求名貧
甚須清節親安莫逺行異時如有立宗族亦知榮
　　　送黄祕丞
<pb:KR4d0042_WYG_036-6b>
天下為人子何人似慶門二親皆白首同日拜皇恩就
養蘭生畹娛賔酒滿樽自嗟偏侍早相送只銷魂
　　　寄題廖說䝉亭
聖人雖在上君子有窮時自得山居樂何須世俗知夜
多松月分凉與水風期只恐亨通去清閒却付誰
　　　晏起
貧士無所務閒眠常起遲謾勞雞口喚不奈睡魔欺宿
酒猶薰腦朝飢未到脾誰能空汲汲肉食自謀惟
<pb:KR4d0042_WYG_036-7a>
　　　養疾
少小唯貪酒病来纔信醫問方逋客許尋藥野人疑夜
𢷬全聽慣寒煎覺沸遲古賢曾愛死此意亦誰知
　　　逺山
最能牽病眼天際一山横盡日是秋色無人知地名暗
時雲自合缺處路應平才子霑衣淚千秋共此情
　　　送吳伯華
典學淡無味畏塗来㡬程舉家應好事努力為求名馨
<pb:KR4d0042_WYG_036-7b>
膳南陔逺連環昨夢驚夀觴何以薦經術抵金籝
　　　次韻陳殿丞除夜感懷
浮世因循過流年次第新迴思舊来事都似夢中人不
飲偏嫌雪多愁却怕春星魁欲寅位五鼓莫頻頻
　　　早歸
病馬不妨騎出門常便歸見人無事說是物與心違通
塞元關命驅馳轉覺非莫教塵裏汗壊郤篋中衣
　　　晩聞角
<pb:KR4d0042_WYG_036-8a>
傾耳斜陽裏無聊拭淚頻平生慣聞處今日自愁人夜
近歇不久風来聽得真胡笳更何物只此已傷神
　　　庭樹
不是栽培力誰容此處生細聲饒客睡斜影與鄰清地
窄根猶迸秋遲葉未驚虞人雖欲伐郤怕損簷楹
　　　哭女二首
妻死女巳病踰年成二喪此生誰骨肉未識好衣裳看
面雖猶小聞言盡可傷最知憐祖母句句刮人腸
<pb:KR4d0042_WYG_036-8b>
　　　又
老樹枝葉薄先秋風雨過人間不善事身外想無多理
遣誠如幻悲来豈奈何從前短鬢髪為爾漸雙皤
　　　贈端師
十載寓都城人傳善相名一言知禍福相識盡公卿洪
井舊鄉路紫衣歸計榮塵縁應漸了何日悟無生
　　　寄題鄒氏延夀亭
一世躋仁夀君今更欲延山中想無事分外得長年松
<pb:KR4d0042_WYG_036-9a>
老多經雪雲閒不到天區區殉名者囘首倍凄然
　　　感秋
徙倚重咨嗟非縁惜嵗華關山異鄉客砧杵别人家天
冷雲𠲒日谿清水獻沙屈魂終不返悲思更無涯
　　　次韻答陳殿丞
不能隨薄俗非是向深山自喜道無屈所嗟心未閒酒
鄉貧更入詩債病猶還一字成虛美通宵只厚顔
　　　讀趙氏淳化詩集
<pb:KR4d0042_WYG_036-9b>
少年曽誦習誤認古人詩風雅世不重姓名誰得知髙
情如隱者薄宦過明時地下尋才鬼應逢陸與皮
　　　小女
惜汝今何恃言来淚滿襟死生雖分定襁褓累人心飢
買鄰家乳寒勞祖母針豈知泉路隔時撥繐帷尋
　　　送呉著
好學誠雖篤事親心不忘秋風滿黄葉歸路正重陽力
行宜無改脩辭况有方起家知可望蘭秀自聞香
<pb:KR4d0042_WYG_036-10a>
　　　題靈陽宫
費君投杖處行客過彷徨水面風雷散沙頭草木荒一
壺誰世界千古共凄凉大塊偏勞我燒丹未有方
　　　龜峯精舍
去縣二十里路平時正春四山唯有石一寺更無塵融
結疑天意經營憶古人但知安樂處何必是金身
　　　鳴蜩
雨餘雲漏日蟲思巳喧喧時節驚初夏聲音似故園為
<pb:KR4d0042_WYG_036-10b>
誰吟緑野相共送黄昏便是秋来信霜髯更㡬根
　　　送張評事
江上楚花鮮君行一黯然居官無藉手選部豈知賢亷
善雖由巳亨通亦在天都人如問我疎嬾甚當年
　　　送春
送爾歸天去天應觧禍淫物生誰得所我見獨傷心(楚/詞)
(有目極千里/傷春心之句)好景吟来徧芳樽醉不禁東風别無用百
草巳成林
<pb:KR4d0042_WYG_036-11a>
　　　君賜以新詩相示因成四十字答之
君詩三十首一一敵琅玕語近終非俗情閒不似官姑
山蟠郡碧旴水蘸天寒景物將才思相期李杜壇
　　　送李侍禁
三載旴江上軍和盗亦殱事煩終不倦貧極始知亷别
袖揮寒日歸舟載夜蟾懋功宜有賞天意在官占
　　　寄周寺丞
我愛南豐宰天資舉措竒上官如不怒善政有誰知賦
<pb:KR4d0042_WYG_036-11b>
役貧中減鞭笞惡處施邑人多未悟去後始應思
　　　次韻閻判官除夜
宻雪穿忩入孤燈向壁光老來人不覺夢斷酒猶香世
事休思慮年華任短長朽株難長育空此見春陽
　　　送閻判官
鄉樹江淮接軍籌嵗月深從公雖盡力當路少知音賦
命休重問離觴且滿斟君言鵬與鷃何者是飛沈
　　　送彭昱應舉
<pb:KR4d0042_WYG_036-12a>
計偕千百數太半是虗名近日逢吾子中心歎筆精衆
人皆禄位所貴在誠明努力唐虞際期於大有成
　　　送黄銑應舉
先世宦不達少年才巳雄何人為父執獨自振家風物
色營求廣賔興禮數隆孤寒今有望太守漢呉公
　　　夏日郊園
三徑是生涯朋游日巳賖野情饒皓鶴寒氣入甘𤓰移
竹調風韻疏泉浴月華塵埃應附勢不肯到貧家
<pb:KR4d0042_WYG_036-12b>
　　　寄黄晞
長憶黄夫子才髙行亦淳世情輕近事見慣即常人何
力康時務將身役路塵七閩山水國是處好安貧
　　　送黄介夫
短亭車馬地送子一盤桓不畏離羣久所嗟行路難曬
衣雲日薄撲面水風酸聖有中庸訓時時著意看
　　　送山甫
喜爾年將壯為儒志可嘉鄉閭知行實場屋見辭華公
<pb:KR4d0042_WYG_036-13a>
道方無壅君門况不遐直應千里足世世出吾家
　　　送沈郎中
偽飾久終變眞誠老益純官為郎位貴家似舊時貧去
作吾民福歸尋楚水濵他年名粗立林下願相親
　　　送江茂才
少小尚英奇髙談與衆違乆窮纔信命逺客合思歸簞
食非無樂京塵誤入衣雲山仍舊好况是覲庭闈
　　　贈端上人
<pb:KR4d0042_WYG_036-13b>
佛法本無二誰論律與禪水行到處入月出有時圓事
去何嘗念忙中不廢眠松堂白日永幡影自飄然
　　　千福寺昧軒
何人指䝉昧題作此軒名天理自晝夜道心無晦明用
當羣物化舍去一毛輕磊磊山前寺時聞鐘磬聲
　　　怡山長慶寺
行行金碧裏氣象怳如春不記来時路自嫌衣上塵院
香知有佛僧静似無人十載京華夢相逢一欠申
<pb:KR4d0042_WYG_036-14a>
　　　傅翼甘圃
老圃君何學中心切養親從来啜菽處便作采蘭人百
行當無愧三牲未足珍孝亷方察舉勉勉詎長貧
　　　林屯田思軒
慮逺無如静兹軒得地幽一官雖智效萬仭更心㳺風
月趨吟筆乾坤入坐籌延英期上對豈是為身謀
　　　回明上人詩巻
學佛有餘力吟詩過一生情閒氣燄少句好琢磨成栢
<pb:KR4d0042_WYG_036-14b>
竹門庭古氷霜筆硯清輸他飽食者終日自無營
　　　聽周大師琴
已解琴中意更加絃上聲他人鄭衛雜此手鬼神驚深
夜衆籟息寒天孤月明四鄰應得睡濁酒且同傾
　　　送覺師西㳺乞御書
累聖多材藝㽞神翰墨間皇墳非小道玉版徧藏山上
士持三學西行謁九闗奎華如可捧歸伴白雲閒
　　　送分司吴太博還鄉
<pb:KR4d0042_WYG_036-15a>
休官衆未許分政且歸閩名係金閨彦身為蕙帳人林
泉新得主冠履漸無塵知足應常足安能更問津
　　　送任大中
真偽少分别吁嗟此世情西施作老婢南郭逞新聲命
合生来困詩應沒後名旅㳺何所得赤日又徒行
　　　送杜奉職
青紫皆同道稀曾到薜蘿感君非我軰無事每来過此
别當貧病何年共醉歌人生有後㑹争奈鬢雙皤
<pb:KR4d0042_WYG_036-15b>
　　　送陽曲蔡尉
鳯皇貴在徳孔翠豈無文詩禮多承訓賢能逈出羣談
清蛻塵滓志大躡&KR0196;雲更喜并州牧豪英天下聞
　　　送武陵令
之子當為邑吾朝信擇人位卑難立事任重合憂民槃
瓠多遺種桃源即近鄰登臨如有見才思日應新
　　　送酸棗鄧主簿
畿縣官雖小京華日可親文章成薄俗交結最難人典
<pb:KR4d0042_WYG_036-16a>
學應無廢存誠况已純邦工尋尺用杞梓詎沉淪
　　　送仙遊知縣許延評
䇿名曽未㡬奮迅出埃塵陋巷濳心久亨衢得意新君
恩方責報民業近多貧莫學悠悠者謀身不為人
　　　送杜寺丞知永城
薦表同時入天衢自此通弦歌新邑宰清白舊家風官
舍隋河北離觴華谷東朂哉松柏操咫尺是堯聰
　　　回廖觧元所業
<pb:KR4d0042_WYG_036-16b>
昔者聞鄉舉良田恐甚蕪于今觀日益珍樹已垂珠衆
惡吾雖察謙卑孰敢踰聖賢明訓在只此是亨衢
　　　送張寺丞
三載居鄰縣得聞金玉音路遥相見少道合受知深已
矣𤓰時戍悠哉魏闕心歸舟望不及白日隱寒林
　　　送何秘丞
呉人作蜀官萬里泝驚湍地俗雖云異民情想一般智
明終戒察政惠不須寛前史多循吏乗閒更熟看
<pb:KR4d0042_WYG_036-17a>
　　　送劍州張掾
名在鄉書久㤙由父任優從今紹清白即此是箕裘交
結多良士經過半舊㳺舉知應有望鴻翼佇横秋
　　　送演教大師東遊
野客相知久年来髪漸華衣冠從異教言行似儒家通
塞随天命遨逰徧海涯武夷應有㑹好去醉流霞
　　　寄贈福山長老
時世重因循師何獨苦辛潔齋徒衆散剛直里閭嗔㳺
<pb:KR4d0042_WYG_036-17b>
藝能濟物舊交多雅人雲山雖好住住久轉勞神
　　五言六韻
　　　書樓夏晚
地僻無他管樓危有剰凉逺流通越𣲖殘日共秦光鳥
道頑雲黑人家病葉黄髙情夢箕潁閒景畫瀟湘山藥
香多桂漁歌濁少商太平知可喜何者是簮裳
　　　小杉
小杉髙文餘體直立還孤任過千年雪應無一莭枯鬼
<pb:KR4d0042_WYG_036-18a>
狂從髮解龍長怕鱗麄怪狀春寧笑清聲月所娯地終
存古氣景合在仙圖不作明堂用良工莫厚誣
　　　乾元節羣臣祝夀小人無位以詩繼之
帝命當敷佑民生有厥初千秋唐節日萬國禹朝車韶
美笙鏞外需亨飲食餘神仙似姑射夢想即華胥嘉㑹
誠難得愚忠敢自疎古人誰最夀無逸在周書
　　　悶書
行行四月晦絺綌未能裁天氣疑無定春寒恐再来襲
<pb:KR4d0042_WYG_036-18b>
衣從汗浹交扇取風回野秀深成黒鑪薰冷作媒年髙
情巳淡俗薄意多猜李杜今何在芳樽誰與開
　　　同徐殿丞遊麻姑山陳屯田聞之以詩見寄次
　　　　韻第一首
良友嗟塵網相期物外遊求珠非赤水不死是丹丘机
上麟交擗樽中蟻亂浮仙家一度醉人世㡬千秋藥氣
多留鼎茶香細出甌堯人方曠蕩容易學巢由
　　五言八韻
<pb:KR4d0042_WYG_036-19a>
　　　送李著作知栁州
到官十五月太半在他邦恵術未施一公心無與雙剖
符新使粤盡室始浮江地理將分嶺行程即下瀧旅愁
侵酒座秋色漏船窓屬吏誰非懾羣蠻不易降人稀財
豈厚俗異性多惷自此觀賢業洪鐘且試撞
　　五言十韻
　　　送知縣蘇秘丞移英州
大邑曰南城唯君治道行何曾設鉤距到底是聰明鼎
<pb:KR4d0042_WYG_036-19b>
在神姦伏鷹来鳥雀驚詐窮多自笑刑重亦知平府史
如亷士農桑學頌聲在官嗟不久丕績已垂成嶺路當
過庾州圗喜得英逺人天與幸弊俗日將清逰刃非無
地搏風别有程上心應寤寐彛器待書名
　　　夏日雨中
一雨遂不止我行當此窮蜀東天亦漏堯後水猶洪大
㸃有片重宻濛無寸空曉唯壺箭覺暖似炭爐通書筆
提梅洗征衣擘潤烘簾間稀去燕枕下即鳴蟲竹粉千
<pb:KR4d0042_WYG_036-20a>
腰白桃皮半頰紅物華嬌自衒天意猛相攻酒退愁城
外吟興憤涌中遣誰咨畢宿留作旱時功
　　七言二韻
　　　鄉思
人言落日是天涯望極天涯不見家已恨碧山相阻隔
碧山還被暮雲遮
　　　少年
新翻曲調恐人傳不許髙聲唱玳筵金獸也嫌春態淺
<pb:KR4d0042_WYG_036-20b>
向風噴作緑楊烟
　　　自勉
月欲東生日又西莫隨兒女醉明時黄泉一向埋愚鬼
不與人間史筆知
　　　戲題玉臺集
江右君臣筆力雄一言宫體便移風始知姬旦無才思
秪把豳詩詠女功
　　　讀皮襲美病中書事詩有可憐眞宰意偏解困
<pb:KR4d0042_WYG_036-21a>
　　　　吾曹之句偶代答之
刺虎屠龍古有名事於難處迭相矜要知真宰争功意
困得英雄始是能
　　　雪中見梅花(二首/)
品物由来貌取難共言花卉易凋殘寧知姑射氷肌侣
也學松筠耐嵗寒
數枝斜出短墻隂宻雪無端苦見侵天意似憐羣木妬
盡教枯朽作瑶林
<pb:KR4d0042_WYG_036-21b>
　　　和慎使君出城見梅花
化工呈巧異尋常鏤月裁雲費刃芒莫恠使君曽立馬
染衣渾似有天香
　　　雪中贈栁枝
暖氣来時栁眼新一塲氷雪更愁人要知真宰無誠信
取次東風未是春
　　　栁枝答
春早寒餘豈足哀平生多難愧非材去年二月都城裏
<pb:KR4d0042_WYG_036-22a>
曾共花房帶雪来(慶歴二年二月/五日京師大雪)
　　　和天慶觀瑞香花
聞説仙花玉染紅别㽞春色在壺中瑶臺若見飛瓊面
不與人間夢寐同
　　　烏鵲
烏鵲翩翩競羽毛南飛無樹過良宵就中管得他人事
秪與天孫倩作橋
　　　方平
<pb:KR4d0042_WYG_036-22b>
五百餘年别恨多東征重得見青娥擗麟始擬窮歡樂
不奈閒人背癢何
　　　璧月
璧月迢迢出暮山素娥心事問應難世間最解悲圎缺
秪有方諸淚不乾
　　　睡起
簟巻鱗紋帳繫紗六龍西降樹隂斜秪應夢裏成胡蝶
猶記南園數種花
<pb:KR4d0042_WYG_036-23a>
　　　讀長恨辭(二首/)
玉輦迢迢别紫臺繫環衣畔忽興哀臨卭謾道蓬山好
争奈人間有馬嵬
蜀道如天夜雨滛亂鈴聲裏倍霑襟當時更有軍中死
自是君王不動心
　　　羿妻
有窮兵死為㳺畋惆悵佳人獨上仙試問單棲與同穴
可能雲漢勝重泉
<pb:KR4d0042_WYG_036-23b>
　　　梁帝
凝旒南面總虚名廟祀何曽暫割牲但學禪心能忍辱
莫羞侯景䧟臺城
　　　鞦韆(二首/)
華郭春光欲暮時綵繩争蹴夜忘歸佳人不道羅紈重
擬共楊花苦鬭飛
風静髙標埋暗霧月眀孤影落澄波狂心擬逐㳺童上
無奈春醪足困何
<pb:KR4d0042_WYG_036-24a>
　　　嘲漢武
甲帳居神本妄言露盤猶在國東遷欲知千載金人淚
為恥君王不得仙
　　　戚夫人
百子池頭一曲春君恩和淚落埃塵當時應恨秦皇帝
不殺南山皓首人
　　　有感
官家的的要寛征古時什一今更輕州縣酷嫌民漸富
<pb:KR4d0042_WYG_036-24b>
㡬多率斂是無名
白刃刼君君勿言人生禍難俱由天君家嵗計能多少
未了官軍一飯錢
庭下縲囚何忿争刀筆少年初醉醒黄金滿把未囘眼
笑殺迂儒欲措刑
　　　自遣
富貴浮雲畢竟空大都仁義最無窮一千八百周時國
誰及顔回陋巷中
<pb:KR4d0042_WYG_036-25a>
　　　睡思
睡魔氣勢重千鈞壓倒心閒食飽人莫笑坐間常似醉
當年滿腹是精神
　　　遊寺醉歸却寄同坐
江村古寺偶閒行一飲全疑酒有靈水底屈原應大笑
我今獨醉衆人醒
　　　索酒
不醉多愁醉多病㡬囘愛酒又停杯死生若是有天命
<pb:KR4d0042_WYG_036-25b>
莫放愁来任病来
　　　憶錢塘江
昔年乗醉舉歸帆隠隠前山日半銜好是滿江涵返照
水仙齊著淡紅衫
　　　謝傳神平上人
蕞陋徒煩妙筆傳呼兒㸔了獨凄然丹青不解随人老
相似都来得㡬年
　　　次韻答提刑孫都官(二首/)
<pb:KR4d0042_WYG_036-26a>
病樹難隨萬木榮閉門終日自愁縈繡衣使者知何取
肯向民間問死生
眞賞由来世上稀㡬人相見不相知如今一字成華衮
豈識龍章與鳳姿
　　　謝知縣徐殿丞示及新詩
當時子賤好援琴千載誰傳治世音珍重南城多暇日
盡將風化入清吟
　　　送流人
<pb:KR4d0042_WYG_036-26b>
人情自古怕遷移更去南方路險𡾟從此異鄉誰是侣
只應明月解相隨
　　　送周山人
鬼事無形尚可疑人倫有驗衆皆知武夷山路㡬百里
歸去西風落葉時
　　　遣興
境入東南處處清不因辭客不傳名屈平豈要江山助
郤是江山遇屈平
<pb:KR4d0042_WYG_036-27a>
　　　詠桃
方朔相逢阿母家别来㡬度換年華春風合是教伊笑
開盡無名草木花
　　　閏正月三日偶書(二首/)
一歩寒郊一惨眉望春春色苦来遲東君未必私桃李
只恐梅花謝有時
無頼年年逐酒徒今年不飲興何如醉鄉若有人名籍
但願春風㸃檢疎
<pb:KR4d0042_WYG_036-27b>
　　　論文(二首/)
今人徃徃號能文意熟辭陳未足云若見江魚須慟哭
腹中曽有屈原墳
天寶年中事事新長安還有謫仙人騎鯨去後無尋處
輸與勾芒自管春
　　　送僧遊廬山
行非為客住非家此去廬山况不遐要見南朝舊人物
池中唯有白蓮花
<pb:KR4d0042_WYG_036-28a>
　　　李郭
元禮禍成鉤黨後林宗身免閉門時死非不智生非怯
同室鄉鄰各有宜
　　　戯題荷花
昔人詩筆說蓮花不嫁春風早可嗟今日倚欄添懊惱
池臺多是屬僧家
　　　戯贈月
夢中識路亦何為(古詩有夢中/不識路之句)恰要逢人巳自迷一月
<pb:KR4d0042_WYG_036-28b>
解行天一匝嫦娥猶未免單棲
　　　葛陂懐古(按費長房傳葛陂當在汶南/今信州弋陽有之未明其故)
長房化去巳千年鬼魅紛紛不畏天老鼈若来為太守
何人殺向葛陂邉
　　　七夕(二首/)
無奈家家乞巧何豈知天上拙人多喚他烏鵲辛勤殺
纔得扶舁渡淺河
一年一度暫和諧幽閉生心亦可猜莫道乗槎無徑路
<pb:KR4d0042_WYG_036-29a>
支機曽屬客星来
　　　宗人宅折桂堂
從来皎月印長空桂樹遥看影在中好問素娥多折取
莫教閒占水晶宫
　　　麻源題壁
一到麻源日又曛㡬回欲起郤逡巡世間豈是無山水
不奈閒人好聒人
　　　馬嵬驛
<pb:KR4d0042_WYG_036-29b>
六軍剛要罪楊妃空使君王血淚垂何事國忠誅死後
不將林甫更鞭尸
　　　齊世家
莫以荒淫便責君大都危亂為無臣若教管仲身長在
何患夫人更六人
　　　漢宫
哀平外立國權分只為當時乏嗣君試問莽新誰佐命
最應飛燕是元勲
<pb:KR4d0042_WYG_036-30a>
　　　景陽宫井
以色從人自古然幸逢聖主得穪賢太王姜女来岐下
應不相將墮井泉
　　　燕雀
燕子從来巧語聲主人相愛是常情黄頭老雀何能解
飽食官倉過一生
繡户珠簾見最頻暖来寒去但安身翟公門下時飛入
全勝交情斗頓人
<pb:KR4d0042_WYG_036-30b>
　　　張禹
漢室尊儒未得真只求學藝不知人君王幸已疑王氐
苦把春秋助賊臣
　　　孔光
王莽欲為先與草董賢將過自迊門省中樹木何閒事
却對妻孥不肯言
　　　元紀(二首/)
孝宣應是不知書便謂先王似豎儒若使周家純任徳
<pb:KR4d0042_WYG_036-31a>
親如管蔡忍行誅
君道乾剛豈易柔謬牽文義致優游髙皇馬上辛勤得
總被儒生斷送休
　　　聞鸎
纔轉歌喉碧樹枝驚飛還避巧丸兒可憐蜂蝶無言語
入徧花房人未知
　　　學北堂有海棠一株顔色至佳凋落稍速憶而
　　　　為詩
<pb:KR4d0042_WYG_036-31b>
来時初見滿枝紅璧碎珠沉㡬日中宋玉有鄰誠耐事
三年猶在短牆東
　　　玉胡蝶花
胡蝶生来只愛花春工描様作竒葩莊周有夢何曽覺
氷雪肌膚落㡬家
　　　次韻答陳殿丞南塘觀魚見寄
鱗鬛摧殘㡬許年水平風靜得濳淵喜無美味登君俎
且學驪龍盡日眠(陳丞以魚在深淵借/喻鄙薄故有是答)
<pb:KR4d0042_WYG_036-32a>
　　　送傅野
國學先生石與孫金鈴木舌士林間欲將天下觀諸掌
之子從今上泰山
　　　送杜萬
谷口生涯巳是貧素衣還擬冐京塵因風早寄登科信
裝㸃江南㡬日春
　　　儒行
一死相從患難時何人能與古人齊酈生泉下還知否
<pb:KR4d0042_WYG_036-32b>
賣友而今價轉低
　　　感義
懊惱常人只好儒古来忠義出屠沽試將朱亥相倫擬
㡬箇衣冠是丈夫
　　　屈原
秋来張翰偶思鱸滿筯鮮紅食有餘何事靈均不知退
却將閒肉付江魚
　　　宋玉
<pb:KR4d0042_WYG_036-33a>
世間佳麗每專房一顧多應萬事荒夢裏若無眞實處
不妨頻為賦髙唐
　　　贈日者鄒生
賢不必通愚不窮悠悠無處問蒼穹可憐富貴君之柄
斷在山人指掌中
　　　送夏旦赴舉
嶺梅初盡草初生馬上春風酒易醒好共大鵬雙奮擊
此行有路到南溟
<pb:KR4d0042_WYG_036-33b>
　　　送春
宜春臺上送春歸淚滴金杯不自知懊惱黄鸎解言語
飛来唯見落花枝
　　　曉角
腸斷城頭畫角聲燈青月黑酒㣲醒濃香夢裏誰曽管
只有離人夜夜聽
　　　送丁正臣
鉛槧辛勤四十年摶風不上鬢霜寒朱門何處是知巳
<pb:KR4d0042_WYG_036-34a>
短褐空瓢行路難
　　　惜才
子雲辭賦似相如自說雕蟲異壯夫何事犬羊誇質素
患他人愛著貂狐
　　　登越山
臘後梅花破碎香望中情地轉凄凉遊山只道尋髙處
髙處何曽見故鄉
　　　送古山人
<pb:KR4d0042_WYG_036-34b>
喜聞吉事怕聞凶天下人心處處同乍出山来言語拙
莫將刺字謁王公
　　　送毘師西遊
望望王城十二門青山行盡入紅塵近来富貴皆天與
到處應多問命人
　　　送春寄呈祖袁州(二首/)
去年春盡在宜春醉送東風淚滿巾今日春歸倍惆悵
相逢不是去年人
<pb:KR4d0042_WYG_036-35a>
東君此去㡬時來雪裏梅根待暖囘莫似仙家寥落甚
蟠桃千嵗始重開
　　　酬陳屯田途中所寄
封豕長蛇戰嶺南何人肉食不懐慙只今唯有髙眠好
風弄松聲水濺庵
　　　正月二十日俗號天穿日以煎餅置屋上謂之
　　　　補天感而為詩
媧皇没後㡬多年夏伏冬愆任自然只有人間閒婦女
<pb:KR4d0042_WYG_036-35b>
一枚煎餅補天穿
　　　送薛經
多能未必有相知况是東南義士稀京洛路長何日到
風塵依舊化人衣
　　　僧志月碧雲軒改為景雲軒因書(二首/)
長見江淹雜體詩碧雲非是惠休詞試言日暮佳人怨
何事髙僧郤得知
景雲持律冠當年遺迹雖沈古寺存釋子若能精進去
<pb:KR4d0042_WYG_036-36a>
便應題作景雲軒
　　　書景雲軒壁
二江斜入似娥眉盡日凭髙把酒巵貧賤别應無好處
猛忙中是我閒時
　　　因遊華子崗題麻源壁
平生猶未識紅泉今日纔遊石磴邉宿雨半晴秋草濕
困来無處可閒眠
　
<pb:KR4d0042_WYG_036-36b>
　
　
　
　
　
　
　
　旴江集巻三十六

<pb:KR4d0042_WYG_037-1a>
欽定四庫全書
　旴江集卷三十七　　　　　宋　李覯　撰
　　近體
　　七言四韻
　　　苦雨初霽
積隂為患恐沈綿革去方驚造化權天放舊光還日月
地將濃秀與山川泥途漸少車聲活林薄初乾果味全
寄語殘雲好知足莫依河漢更油然
<pb:KR4d0042_WYG_037-1b>
　　　野人
村落蒼茫半草茅路無車轍水無橋婚姻取足唯春繭
鹽酪歸來待晩樵一様寛衣疑效古幾人華髮未經徭
相逢不㑹寒溫語借問官家合是堯
　　　書麻姑廟
流俗好仙方學道至人樂道自成仙飛昇若也由貪欲
紫府還應用詐權塵裏笙歌千古夢洞中星斗幾家天
無心便是歸真日姹女河車總謾傳
<pb:KR4d0042_WYG_037-2a>
　　　客有話故丁祕監京師舊宅因而傷之
等閒榮謝已愁聞况話三公極寵身青史尚為今世事
朱門不是舊時人文章散入諸蕃口花藥留添上國春
生死交情渾易見有誰過此為霑巾
　　　五龍塘
世傳鱗物有蟠時分得寒泉住翠微天命雖教為潤澤
神心終是索䖍祈一圍石岸刓無迹幾族隂雲禁不飛
風脚斗回波面黑向人渾似逞嚴威
<pb:KR4d0042_WYG_037-2b>
　　　寄小兒
兩世㷀㷀各一人(予無兄弟才生/此兒三歲矣)生來且喜富精神欲
教齠齔從師學秪恐文章誤爾身但有犂鋤終得飽莫
看紈綺便嫌貧不知别後啼多少苦問家僮説未真
　　　季夏雨中宛有秋色四望之際百感生焉因題
　　　　於紙
粟花時節雨脩脩莫道如秋即是秋客路幾千成大夢
年華一半落東流眼存將聖生前筆心得騷人格外愁
<pb:KR4d0042_WYG_037-3a>
微物若教無所失塵埃猶願補嵩丘
　　　秋懐
褚冠斜頂對清秋病骨支撑懶上樓輔世功夫何日是
少年滋味此生休山含紅樹隨時老天帶黄昏一例愁
自笑酒腸空半在前村無處典鷞裘
　　　書松陵唱和
天命相逢陸與皮當年才調兩權竒朝端未有輸忠處
詩外應無用力時意古直摩軒昊頂言微都洩鬼神私
<pb:KR4d0042_WYG_037-3b>
近來此道中興也泉下英魂知不知
　　　七夕
天孫何許是來時月意愔愔露氣微可道星河難得過
自縁烏鵲合高飛秋宵已勝春宵短今會還如古會稀
早晩望夫能化石盡分人世作支機
　　　早起有懐
草草西風動葛衣呼僮前啓竹間扉山僧好睡鐘聲晏
社户多貧酒氣微豈是客愁渾較可秪因書巻解忘歸
<pb:KR4d0042_WYG_037-4a>
旴江百里清無滓枉屬閒人坐釣磯
　　　留題歸安尉凝碧堂
騷人得助是江山千里幽懐一凭欄野色豈唯春晩秀
天風長似月邊寒身閒暫覺塵埃逺境勝纔知宇宙寛
秪恐仙壺提挈去不教凡眼醉中看
　　　答張鬷嘏
幾年江外恣荒唐偶脱荷衣覘國光自是狂言無可擇
敢嗟賢路有相妨謾將文史為生業已約漁樵共醉鄉
<pb:KR4d0042_WYG_037-4b>
多謝故人貽絶唱爰居寧解聽鏗鏘
　　　清明日作
遲遲日景坐成曛聞説清明在此晨花卉不宜愁眼看
勾芒能為幾人春銷磨志氣多因老㸃檢交游半作塵
欲向醉鄉聊自適病來還厭舉杯頻
　　　晩思
一檻東風小箔開亂山明暗水縈迴流年漸共春華去
暴熱還隨霽色來天氣濁多人欲睡地形卑甚物先梅
<pb:KR4d0042_WYG_037-5a>
因知楚客迷魂處不是江東不足哀
　　　暮春始遊城西
病多無力逐紛華三月衡門未見花長恐後期成索寞
果逢殘景獨咨嗟欄干倚望山空在杯酒遲留日易斜
謾説明年更春色不知園囿屬誰家
　　　寄傅代言
交游散盡客來稀門掩城隅晝漏遲春地更無嫌草處
雨天還有詐晴時輕量世事世不罪冷笑人言人豈知
<pb:KR4d0042_WYG_037-5b>
猶喜道途收拾早將閒對病最相宜
　　　丙子冬至夜酒醒
盡道一陽初復時不期風雨更凄凄凌辰出去逢人飲
沈醉歸來滿馬泥多恨恐成干斗氣欲言那得上天梯
(韓文公月蝕詩有/無梯可上天之句)燈青火冷睡半醒殘葉打窻烏夜啼
　　　南齋詠風
懊惱南窻一道風只應天配與貧窮不歸羅綺飄颻處
故入松篁冷淡中久座披襟塵榻穩半醒吹面月帷空
<pb:KR4d0042_WYG_037-6a>
城邊菡萏今多少偷得清香是爾功
　　　小雨
已是蛟龍未肯忙誰教螮蝀更相妨來時槁葉疎疎響
過後浮雲片片光徑草微滋垂粉汗砌沙圓滴簇蜂房
嗟予不及高飛鳥先得天邊幾㸃凉
　　　題净居院
寺門幽獨傍江城江水清含地氣清隔岸樓臺人醉死
遶堦松竹夏寒生路經橋逺塵難過僧占閒多俗不爭
<pb:KR4d0042_WYG_037-6b>
唯有行吟憔悴客這迴須去濯長纓
　　　清暉亭
池亭何處占清暉只在暉江更向西山上白雲如有雪
水中明月似無泥郊原不改春來秀徑路終憂客到迷
沈約東陽曾入詠使君才調好留題
　　　往山舍道中作
截竹成輿不用輪東行盡日穩宜身前看疊嶂如無路
毎到平田始見人下户半曾差作役朽株多已祀為神
<pb:KR4d0042_WYG_037-7a>
生涯一撮誠何有且免庸兒共拜塵
　　　秋晚悲懐
漸老多憂百事忙天寒日短更心傷數分紅色上黄葉
一瞬曙光成夕陽春水别來應到海小松生命合禁霜
壺中若逐仙翁去待看年華幾許長
　　　殘葉
一樹摧殘幾片存欄邊為汝最傷神休翻雨滴寒鳴夜
曾抱花枝暖過春與影有情唯日月遇紅無禮是泥塵
<pb:KR4d0042_WYG_037-7b>
上陽宫女多詩思莫寄人間取次人
　　　哭十姪
到官六月(一作/日)寄書迴未病封題死後開一命至卑人
盡得九泉何事獨相催唯憂旅櫬還鄉逺况是親喪繼
踵來數世學文終若此可憐門户轉隳頺
　　　秋隂
一夜風聲曉更狂起來庭户頓凄凉不知紅日在何處
時見黑雲微有光天落水中兼鴈影露啼林罅帶楓香
<pb:KR4d0042_WYG_037-8a>
愁人莫苦登高閣説著江山已斷腸
　　　寄介夫
天恨吾儕各一方夕陽千度到西窻因循流俗今皆是
磊落如君信少雙書未隔年難得報心從薄宦始應降
可憐漢水無拘係長與旴江㑹九江
　　　書懐寄介夫
棄材幸免雜輿薪收拾緇衣出洛塵漸老得閒纔是性
謾言成謔且隨人能傳身後須文字要識胷中只鬼神
<pb:KR4d0042_WYG_037-8b>
俗子不勞輕毀譽問天長乞醉鄉春
　　　關徐
雲長不絶舊君情元直終隨老母行立效報公何感慨
指心辭主更分明三方本以兵攻戰一士能為國重輕
多謝曹劉存大度任教忠孝得成名
　　　送張宏下第南歸
世家元是武夷孫四上觀光預國賔地底豈無干斗氣
天邊爭奈飲牛人田宜秫稻應多酒路入溪山漸少塵
<pb:KR4d0042_WYG_037-9a>
身計未諧歸計好一樽猶可醉鄉鄰
　　　葛陂逢何道士
十數年前别我行相逢猶是舊顔形琴聲漸古聽來淡
藥味雖凡試最靈出有酒錢天下富住無家地浪頭萍
神仙可學應須學萬里蓬萊一㸃青
　　　俞秀才山風亭小飲
炎炎千室熱如烘亭壓山頭獨有風雨意生獰雲彩黑
秋容細碎樹枝紅半天斜日歸心動一面平川醉眼空
<pb:KR4d0042_WYG_037-9b>
却是夢魂無所得人間豈少翠微宫
　　　謝宋屯田見示永平録海南編
多少儒衣只假塗貴來誰肯更觀書其間或以文爭勝
未見如君識有餘長把六經為準的最應三代是權輿
可憐後世名空在直釣而今豈得魚
　　　閩中歲暮
休道南人暖過冬苦寒今與北方同霜嚴欲裂地到底
日短不行天正中誰使智愚相伴老便將榮辱斷還空
<pb:KR4d0042_WYG_037-10a>
鄉愁莫更欺閒客薄酒從來亦有功(白樂天有/酒功贊)
　　　送侯殿直之官吉州
待詔何年别玉堂筆端渾欲繼鍾王官資未出風塵外
蹤迹曾親日月光扶老只今非逺道薦能從此有封章
廬陵若耍高文寫爭得滁州在故鄉(滁州歐陽使/君廬陵人也)
　　　偶題饒秀才谿光亭
北出城來駐馬蹄君家别館幸臨谿雄虹見雨遏不斷
潦水到秋痕漸低萬事熱心成浩歎一樽撩眼怕長迷
<pb:KR4d0042_WYG_037-10b>
俗人誰㑹儒生意是處醉吟還日西
　　　宗人宅仁知閣
江南盡是山水地君子固求仁知名可憐塵土不到眼
只有雲泉相伴清人間擾擾知何在日暮悠悠空鬬行
明月一欄風一枕醉鄉猶可過浮生
　　　早夏偶作
閒愁不覺過年光强半精神似醉鄉幾度雨來成惡熱
有時雲斷見斜陽古人事業塵空滿故國園林草自長
<pb:KR4d0042_WYG_037-11a>
賴得南華憐我病一篇齊物勝醫方
　　　匈奴傳
漢家經武意如何也信狼心欲偃戈豈是虜庭佳麗少
自縁婚禮貨財多女從宗室方掄擇賦出齊民更刮摩
若向大臣求姪媵當時誰肯議通和
　　　忠武侯
齊霸燕强舊有基當年管樂易為竒何如新野羇栖後
正值曹公挾帝時指畫二州收漢燼安排八陣與天期
<pb:KR4d0042_WYG_037-11b>
才高命短雖無奈猶勝隆中世不知
　　　次韻答陳殿丞見寄
顛倒江湖二十春干時的是妄庸人先容不肯收蟠木
高足無從得要津衆與善名酬苦志莫將吟味養閒身
食田飲井知誰力下有驕兒上有親
　　　贈韓侍禁
閥閲山西舊將家一官淪落向天涯目皮相處應難識
髀肉生來只自嗟野囿幾年飢虎豹旱雷何日起龍蛇
<pb:KR4d0042_WYG_037-12a>
呉歌楚舞時相慰劍鋏梅乾鐵有花
　　　送沈秘校
君家龍虎弟兄賢斗酒相逢楚水邊雨露自今榮一命
塵埃未免困三年高談欲出稠人右敏政當居俗吏前
異日能來見逋客麻姑碧洞古時天
　　　寄題錢塘毛氏西湖園
昔年曾泛西湖流君今更住西湖頭人生多是未得往
地上有天何處求朱樓照影鐘磬曉畫船落手芙蓉秋
<pb:KR4d0042_WYG_037-12b>
鯉魚赤鱗應不少待與水仙相伴遊
　　　自解
人生何苦要多才百慮攢心摘不開夜月幾曾無夢處
春風只管送愁來秃毫强㑹悠悠事浮世無過滿滿盃
看取秦坑烟焰裏是非同作一抔灰
　　　不寐
四壁空空絶語聲困來終是睡難成孤燈要與人相背
寒漏苦教天不明累月故園無信息幾般閒事惱心情
<pb:KR4d0042_WYG_037-13a>
别愁若解生華髮一夕應添一萬莖
　　　韓偓集有自撫州往南城縣舟行見拂水薔薇
　　　　之詩南城吾鄉也因題八句
韓偓當年赴七閩舟行過此倍凝神江邊石上知誰處
緑戰紅酣别是春往事幾多書不記仙源依舊地無塵
花光柳色今何限更有才人勝古人
　　　代書答陳次公
咄咄休休一世閒百年都是浪悲歡高談不待傍人笑
<pb:KR4d0042_WYG_037-13b>
立事須知自古難時見老顔來鑑裏已將生計託雲端
六鼇未可揮刀斫肯便臨谿把釣竿(來書以俗子疑予/求人慰薦故有是)
(答/)
　　　和君賜題堯輔齋壁
書林老仙頭欲斑近日卜居呉楚間麻姑世界盡贏得
羲皇興味先追還川流切對夏無暑山月出來門未關
笑殺區區躁求者不因貧病不曾閒
　　　送王都曹
<pb:KR4d0042_WYG_037-14a>
古木亭邊夜響晨餞壺重疊擁雙輪高文健筆科塲手
白髮青衫宦路人十月霜風還劈面六街塵土㑹欺貧
麻源碧澗神仙地早晚歸來伴隱淪
　　　送危太博
一片靈臺衆共知宦途寧肯避危機至誠似有神明助
盡室初從瘴海歸烈火豈能傷美寳覆盆終是見炎暉
人生未出功名外多少京塵待染衣
　　　題虞侍禁山亭
<pb:KR4d0042_WYG_037-14b>
嶺上櫩楹締構新我來登望倍凝神可憐韜畧真名將
猶與谿山作主人㑹把松心欺過雪更憑花蕚占留春
江南風物雖佳麗爭奈燕然有虜塵
　　　君錫宰夀春
淪落多愁笑不成水邊還是送君行官為令長前程好
地近鄉關喜氣生百里有人觀惠術三年唯我見交情
山中後夜思賢處風月猶應似舊清
　　　錢寺丞知白州
<pb:KR4d0042_WYG_037-15a>
大邑歌謡日尚新忽驚千騎擁行塵宦游莫歎登長道
天意先教福逺人城在海隅門少客地鍾陽氣景常春
政成不患無知巳按察當今正直臣(集賢杜公/出使廣西)
　　　次韻答史太博
驛使將詩訪逺山發函寧暇正衣冠秦城未割難論價
燕谷纔吹已不寒佔畢有心忘老至惰農無罰賀恩寛
一枝數粒唯知分豈是明時學考槃
　　　蟬
<pb:KR4d0042_WYG_037-15b>
一蛻囂塵向此生柳枯槐老正傷情高吟盡日知誰聽
零露充腸且獨清螳斧不勞隂致害貂冠猶可共傳名
騷人若有遺魂在應放寃聲伴爾鳴
　　　寄史屯田
秀汝清旴數舍中繫匏名謁竟難通只知俗吏隆官業
不意高文有古風朝請待趍天屏北家園歸省浙江東
逺民利害聞應熟早晚嘉謀沃舜聰
　　　答丘寺丞示月蝕詩
<pb:KR4d0042_WYG_037-16a>
一夜吟公月蝕詩睡魔驚走醉魂飛如將混沌重區别
要使君臣有等威天道至高全指掌古人雖死合知非
相思無計能相見何日軒車向北歸
　　　蓬屋
長簷數尺庇堂東疎漏從來只有蓬日影碎如秋樹下
雨聲初似夜船中竹經蠧了多垂地箬到乾時半捲空
此處想非人所競衆言千萬莫相攻
　　　堦基
<pb:KR4d0042_WYG_037-16b>
堂前一級似堦墀無石無甎只舊基泥飾頃因年節近
蹋崩唯是客行時誰曾羅襪雙來上多謝蒼苔久不離
從此便成貧景致竹簾垂處最相宜
　　　宜春臺
謫官誰住小蓬萊唯有宜春有古臺千里待看毫末去
萬家攢作畫圖來雲中羅綺香風落月底笙歌醉夢迴
莫恠江山苦相助騷人没後得真才
　　　東湖
<pb:KR4d0042_WYG_037-17a>
古郡城池已瞰江重湖更在郡東方水仙坐下魚鱗赤
龍女門前橘樹香路絶塵埃非灑掃地無風雨亦清凉
使君待客多娯樂只有醒時覺異鄉
　　　送趙拊(祖諱/湘)
先朝名士有遺孫狼藉麻衣化洛塵筆下毎求千古意
醉中曾過幾迴春勞生只見年年老客路相逢事事新
滿座狂歌時莫笑眼看燕市若無人
　　　太平州十詠亭
<pb:KR4d0042_WYG_037-17b>
客遊無日暫開顔姑孰谿邊偶得閒風景直疑圖畫出
古今都似夢魂間桓溫罪逆休重問謝傅英靈已不還
深美謫仙遺世務酒船椎皷浪如山
　　　送王尉
義激中心不再思宦途從此抱瑕疵誰憐君子篤親意
况是明王孝治時靖節田園應久廢尚平婚嫁豈宜遲
一官塵土休迴顧海上羣鷗舊有期
　　　野意亭
<pb:KR4d0042_WYG_037-18a>
福唐城郭掌中窺旭日登臨到落暉誰在畫簾沽酒處
幾多鳴櫓趂潮歸晴來海色依稀辨醉後鄉愁積漸微
山鳥不知紅粉好纔聞歌板便驚飛
　　　靈源洞
纔出塵來尚未知漸攀藤竹漸臨危伏流似是龍藏處
古樹應無春到時誰把石崖齊剗削直教雲氣當簾帷
良工畫得猶宜秘莫與凡夫肉眼窺
　　　送陳司理
<pb:KR4d0042_WYG_037-18b>
平生直道恥求人下位沈英久未伸齊吹古來偏有濫
葉龍今更不宜真天邊奕世三台貴江上先廬一畝貧
大抵窮通相倚伏這迴寒谷解逢春
　　　送黄承伯
君來别我向番陽時節初春曉尚霜茶褐園林新柳色
鹿胎田地落梅香此行硯席多知巳是處樓臺可舉觴
只恐詔書非久下槐花又在眼前黄
　　　謝蔡十八丈相示詩巻
<pb:KR4d0042_WYG_037-19a>
昔年多幸枉髙軒示我新詩累百篇使者即時還趙璧
夢魂今尚憶鈞天據鞍馬援誰云老陋巷顔回始是賢
桂樹寒山風景好近來應更有長編
　　　清話堂詩
　　　　至和元年秋九月與周伯逹宿景徳寺義明
　　　　上人房予憙誦李涉詩云無限心中不平事
　　　　一宵清話又成空其意與今夕相似因目其
　　　　處為清話堂且題八句
<pb:KR4d0042_WYG_037-19b>
釋子相延暫解冠一宵清話到更䦨漆盤香燼死蚯蚓
紙瓦雨聲鳴彈丸往事莫將閒口笑勞生誰在定中看
明朝頮面還歸去依舊塗泥濺馬鞍
　　　送郴縣呉主簿
數十年來預薦書當時文行聳羣儒青衫近始霑王澤
白首從新入宦途四壁生涯雖寂寞一官趨進轉﨑嶇
楚南若是江山好閒日猶應味道腴
　　　覽余堯輔詩因成七言四韻
<pb:KR4d0042_WYG_037-20a>
少年心苦向毛錐老大生涯只有詩哀樂萬端成畫繢
江山太半入鑪鎚格如平易人多愛意到幽深鬼未知
白髮尚新才不盡幾時吟興是衰時
　　　次韻酬屯田陳丈見寄
老年纔到病還催老病成叢撥不開腹冷有時如咽雪
耳虚終日獨聞雷半生辛苦歸三徑萬恨銷磨向一桮
賴得竹窻無事處清風頻共故人來
　　　同徐殿丞遊麻姑山陳屯田聞之以詩見寄次
<pb:KR4d0042_WYG_037-20b>
　　　　韻第二首
塵寰漸逺漸凄清似向崑崙采玉英此地已知鄰華子
幾人猶道識方平步高那復肌膚重心逸都疑羽翼生
苦恨俗縁無了處歸來依舊馬蹄聲
　　　和陳屯田送知縣徐殿丞次韻
近年雙闕暫鳴珂出宰南城户數多古道存心公道顯
惡人鉗口善人歌登高賦處英辭在垂槖歸時舊物鈋
當比瑞金嚚訟後要移風俗擬如何
<pb:KR4d0042_WYG_037-21a>
　　　和屯田陳丈寄唐休次韻
白屋從來未有官一名須作佛名看彦倫北谷重歸去
安石東山足舊歡常調幾時趍鳳闕湛恩唯待立雞竿
胷中况是多竒藴自此陽春退苦寒
　　　和王刑部遊仙都觀
尋幽西去路非賖回首紅塵事可嗟不待鸞驂并鶴駕
便分人世與仙家幾函道藏金壺墨一片秋容玉井花
還似武夷高㑹日骨凡猶幸醉流霞
<pb:KR4d0042_WYG_037-21b>
　　　和遊丹霞有懐歸之意
暫時來訪道家流肯伴煙蘿滯一丘為憶長安瞻日下
欲尋蓬島向鼇頭陶潛醉後雖眠石王粲憂多更上樓
宣室歲餘虚席在青山何路更重遊
　　七言八韻
　　　送知軍曹比部移䖍州
要知賢者善居官法自嚴明性自寛黠吏欲欺難作計
愚民初懼久方安獄辭大小情皆見市物公私價一般
<pb:KR4d0042_WYG_037-22a>
農力不聞供土木窮閻猶得免飢寒星為二使來巡撫
攷未三年悉可觀劇郡便當煩鎮守君恩寧許更盤桓
兩轓贑水行非逺五袴旴江日漸單從此天衢龍躍去
野人懐徳謾悲酸
　
　
　
　
<pb:KR4d0042_WYG_037-22b>
　
　
　
　
　
　
　
　旴江集卷三十七

<pb:KR4d0042_WYG_038-1a>
欽定四庫全書
　旴江外集卷一
　　告劄　告詞二　劄子四　薦章三首
　　　告詞
勅建昌軍草澤李覯藩臣仲淹以覯所著文二十四篇
來上予俾禁掖近侍詳較皆曰學業優議論正有立言
之體且履行修整誠如薦章所云故特以一命及爾爾
其益自進于道勿患朝廷之不知也可特授將仕郎試
<pb:KR4d0042_WYG_038-1b>
太學助教不理選限皇祐二年七月　　日
勅將仕郎試太學助教説書李覯夫太學者朕所以出
教化而賢士之所由進行誼也師儒之官可輕授乎爾
醇明茂美通于經術東南士人推以為冠自佐學政逾
年于兹孜孜渠渠務恪厥守祭酒司業以為博士之職
莫宜于爾是用推恩爾其悉心使諸生兟兟興于廉讓
而服于教訓則其善也可特授通州海門縣主簿太學
説書散官如故嘉祐三年七月　　日
<pb:KR4d0042_WYG_038-2a>
　　　劄子
國子監奏伏覩試太學助教李覯素負才學博通經史
嘗應制科舉雖因名臣薦論命以試官不霑政禄而養
道丘壑聚徒教授南方士流皆宗師之欲望朝廷特與
注授一官差充太學説書所兾有裨庠序風化之職如
䝉擢用後犯入已贓及不如舉其本監主判管幹官並
甘同罪候勅㫖㑹問到國子監稱李覯在建昌軍或在
撫州奉聖㫖李覯令赴太學供職劄下江南西路轉運
<pb:KR4d0042_WYG_038-2b>
司指揮發來赴闕仍仰見在處支賜盤纒錢伍拾貫文
右劄付李覯
國子監奏據屯田員外郎充直講楚泰等狀伏見大理
寺丞篆石經張次立素有學術深通經義俾居講席足
厚素風泰等欲乞補充直講填殿中丞孫復闕當監體
量得本官實有學行深明經藝可補講員伏乞朝廷特
賜差補如䝉擢用後犯入已贓管幹主判官並甘同罪
候勅㫖續據國子監奏已保舉張次立充直講填孫復
<pb:KR4d0042_WYG_038-3a>
闕竊慮未依得自來條制竊見試祕書省校書郎文勸
劉棐素有履行通經術堪充國子監直講填孫復闕候
勅㫖勘㑹太學助教李覯已奉聖㫖令赴太學供職檢
㑹令文太學助教掌貳博士事分經教授右奉聖㫖宜
令李覯依前降指揮赴學供職其孫復名闕更不差人
所舉張次立等不行右劄付李覯准此
太子中允充天章閣侍講兼管幹太學胡瑗奏為臣多
疾乞於通州泰州秀州漣水軍無為軍江隂軍廣徳軍
<pb:KR4d0042_WYG_038-3b>
除臣一差遣候勅㫖奉聖㫖胡瑗再與假將理仍差李
覯權同管幹太學右劄付李覯
國子監奏據通州海門縣主簿太學説書權同管幹太
學李覯狀為有祖母墳在建昌軍未祔先塋今欲請假
往彼遷葬申乞指揮所據李覯狀候勅㫖奉聖㫖依奏
除程給假一月不得有違日限所有太學公事仍仰鄭
穆權管幹李覯回日仍舊右劄付李覯准此
　　薦章
<pb:KR4d0042_WYG_038-4a>
　　　范文正公二首
右臣聞聖人坐以待旦旁求俊乂蓋將盡天下之才成
天下之務故為臣者以舉善為忠亦將竭知人之明副
待旦之意也臣親逢聖辰嘗忝近輔輙慕前修之節少
答非常之遇臣伏見建昌軍草澤李覯前應制科首被
召試有司失之遂退而隱竭力養親不復干禄鄉曲俊
異從而師之善講論六經辯博明達釋然見聖人之㫖
著書立言有孟軻揚雄之風義實無愧於天下之士而
<pb:KR4d0042_WYG_038-4b>
朝廷未賜采收識者嗟惜可謂遺逸者矣臣竊見往年
處州草澤周啓明工於詞藻又江寧府草澤張元用及
近年益州草澤龍昌期並老於經術此三人者皆䝉朝
廷特除京官以示奬勸臣觀李覯於經術文章實能兼
富今草澤中未見其比非獨臣知此人朝廷士大夫亦
多知之臣今取到本人所業禮論七篇明堂定制圖序
一篇平土書三篇易論十三篇共二十四篇編為一十
卷謹繕寫上進伏乞聖慈當乙夜之勤一賜御覽則知
<pb:KR4d0042_WYG_038-5a>
斯人之才之學非常儒也其人以母老不願仕宦伏乞
朝廷優賜就除一官許令侍養亦可光其道業榮於閭
里以明聖人在上下無遺才若不如舉狀臣甘重受朝
典謹具狀奏聞伏候勅㫖皇祐元年十一月二十日
臣伏見建昌軍草澤李覯十餘年前曾撰明堂圖并序
一首大約言周家之制見於月令及考工記大戴禮而
三家之説少異古今惑之覯能研精其書㑹同大義按
而視之可以制作臣於去年十一月録進前人所業十
<pb:KR4d0042_WYG_038-5b>
卷其明堂圖序為一卷必在兩制看詳今朝廷行此大
禮千載一時何斯人學古之心上契聖作臣今再録其
圖并序上進伏望特賜聖覽於朝廷討論之際庶有所
補仍乞羣臣前奏殊加天奬以勸儒林取進止六月
　日
　　　余侍郎一首
具銜臣余靖伏覩先降勅節文賢良方正能直言極諫
并高蹈丘園等科並許少卿監已上及本路轉運使副
<pb:KR4d0042_WYG_038-6a>
逐處長吏奏舉者右謹具如前臣竊見建昌軍草澤李
覯博學通識包括古今潛心著書研極治亂江南儒士
共所師法曾於慶厯元年應茂材異等科祕閣召試下
第退居鄉里四方生徒從之講習有此寒畯淹在草萊
於臣鄰封不敢緘蔽臣又伏見草澤邵亢與覯同時就
試後來亢以臣寮奏舉已授職官今覯退居獨未䝉用
伏乞朝廷特與召試以廣得賢之路謹具狀奏聞伏候
勅㫖
<pb:KR4d0042_WYG_038-6b>
　
　
　
　
　
　
　
　旴江外集卷一

<pb:KR4d0042_WYG_039-1a>
欽定四庫全書
　旴江外集卷二
　　名公手書
　　　范文正公
仲淹白秀才李君在鄱陽勞惠訪尋以改郡不敢奉邀
今潤州初建郡學可能屈節教授又慮逺來難為將家
蘇州掌學胡瑗祕校見明堂圖亦甚奉仰或能挈家必
有經畫請先示音為幸保愛保愛不宣仲淹上李君竒
<pb:KR4d0042_WYG_039-1b>
士足下八月十九日
仲淹頓首秀才仁弟别來傾渴無已想至仙鄉拜慶外
無恙此中佳山水府學中有三十餘人闕講貫與監郡
諸官議無如請先生之來必不奉誤誠於禮中大有請
益處至願至願不宣仲淹上秀才仁弟十月十九日
　　　小簡
此地比丹陽又似閒暇可以卜居請一來講説因以圖
之誠衆望也誠衆望也兒子在蘇州足下可能早來今
<pb:KR4d0042_WYG_039-2a>
冬欲行鄉飲俟先生講求也仲淹上
仲淹白中間辱教承已拜恩命雖德業雅逺未稱人望
而朝廷奬善鴻漸于時惟聰明精至曉之深矣未相㑹
間千萬自愛自愛不宣仲淹上太學先生閏十一月二
十八日
　　　小簡
仲淹已受勅改青州見理舟行次希善侍加愛
　　　孫觀文
<pb:KR4d0042_WYG_039-2b>
沔啓錢塘幸獲瞻對以扶護過江不果欵接後聞談經
于府中恨不得執卷座末益為企戀企戀近日諒雅候
無恙沔冬中襄事畢正初詣杭如文蓋盤旋必良㑹矣
冬溫旅次希保愛保愛因王先生行草草上問不次沔
拜上建昌李君先生之右二十三日夜
沔白人來捧書伏知旅中無恙示及南歸未知奉㑹之
時企戀企戀途中慎護冬寒希保愛保愛人迴草草奉
此咨問兼謝伏惟照察不次沔拜上先生李君之右二
<pb:KR4d0042_WYG_039-3a>
十一日
沔白錢塘之别又二載餘後未獲良㑹復疎致問專介
逺來惠書且知居憂無恙示教民病數十條非留心博
愛何以及此以賊未定過嶺經制必未及一一行下當
擇要以施之春後賊定方到江西奉見矣示及事不須
如此何害冬寒保愛保愛草草上問兼謝不宣沔上太
學先生李君十二月九日希文夏中過徐遂不肯行以
後事見託一一如其志哀痛哀痛行狀乃勉為述之忙
<pb:KR4d0042_WYG_039-3b>
中未及以草寄去
　　　余侍郎
靖頓首李君秀才别來毎增翹渴忽枉手跡備荷勤至
於邑鄙吝渙釋懐抱所示禮論七篇推進禮經準的世
教派仁義贅刑政正其本於禮成一家之言工古人之
未工導明王之要道豈止獨步江表校聲名於後俊者
哉開益䝉蔽不勝降歎人回謹此為謝不宣將作監丞
余靖白正月十四日
<pb:KR4d0042_WYG_039-4a>
靖頓首近接緒言止于再見蘭游霧息未盡雅懐所示
上豫章守書可以激昂士範支梧頽圮健羨健羨别來
鬱鬱動不如意邈然風規毎益牢吝忽枉手牘深認勤
勤木脱火流切希進道外保愛是祝謹奉簡陳謝不宣
大匠丞余靖頓首李君秀才七月二十八日
靖啓靖屏居南夏久不相知及今得書乃審有太學之
授國家誠有憐才之意而不置於可用之途何哉道逺
未由胥㑹徒益傾渴耳冬寒保重人迴謹此為謝不宣
<pb:KR4d0042_WYG_039-4b>
靖手啓助教執事十月十日
如有朝命召赴成均供職亦可行道不宜辭免或令赴
選須詳去就也靖啓
　　　歐陽内翰
修啓冗事牽迫久疎奉長者之論不知兩辱過門甚媿
甚媿修來日有少事須出即今幸家居可以拂席奉俟
軒蓋顒企顒企不然當别拜聞貴不失約也修頓首賢
良先生
<pb:KR4d0042_WYG_039-5a>
　　　蔡密學
襄頓首啓襄才識不能過人天子誤知擢置諫列毎自
念孤賤之迹旁無尋尺之助一旦名徹萬乘而收錄之
此宜如何論報効之誠也示及庸奴非所謂難言但未
得其詳耳足下業已發之當為予究之至詢他人果詐
不虚必逃去矣就令不逃亦生姦計莫如密得其詳擿
之以置于法於時不為無補行路疲憊草草裁答足下
取其意畧其禮也襄頓首啓二十三日夜
<pb:KR4d0042_WYG_039-5b>
襄啓近承從者之勞過臨海郡適以久疾無悰為禮疎
畧遽此離間豈勝慚跂慚跂春寒道上愛護為佳不宣
襄頓首李君足下二十日
　　　馬雜端
遵頓首啓曏吏京邑日與權幸人為敵趣了目前力有
不逮千里修問病未能也未幾以罪逆復丁家難扶挽
南歸備嘗囏厄甫達里中即襄大事即日僅餘殘息無
復生意忽辱來諭承家居安甚併為慰也知非久游錢
<pb:KR4d0042_WYG_039-6a>
塘且有迂顧之意何幸如之遵近得彼信將來亦當一
詣目即有私冗未幹兼本郡守尉故人同年累書相招
受代伊邇若捨饒而趍杭不免去就厚薄之責頗非人
情當暫謁之不知行期遲疾近逺掃榻聨鑣俱未敢必
靈隱西湖之㑹當不蹉跌矣秋暑自愛倉遽草此不次
遵頓首上答泰伯先生足下七月十一日手啓
遵再拜奉别數年居常企咏以家禍屏居僻左無階修
問比見卿材具得起居之實所慰多也遵無他竒區區
<pb:KR4d0042_WYG_039-6b>
徇禄食當求南中一官以便安輿旴江乃素心未知所
願果否前月已被臺移明日上路咫尺不克一趍師坐
少冀誨言為恨甚深因風示字欲知動止悤卒聊此上
謝夏暑切自愛傾渴傾渴遵不勝私心不宣遵再拜泰
伯先生書几十五日謹簡
遵悚仄遵到淮南二年矣署而居者不數月奔走之勞
不可勝道以故僅了目前四方交游書問闕如也或云
先生居倚廬聞問不審有失陳慰人來得書伏承孝履
<pb:KR4d0042_WYG_039-7a>
攴裕先生未起有識惋惜遵素性朴愚上下窘困之際
乃佐此局咎責日深先生有聞無惜見教涉夏勉抑自
愛人回聊此為謝餘俟後信多悉多悉不宣遵悚仄再
拜泰伯先生大孝服次三月二十八日
　　　蕭閣副
十一月望日長沙野人蕭注致書隴西泰伯先生足下
注昨偕弟英求舉于京師聞足下應賢良預第一人召
試是時萬口一發萬意一同未有不心思目願欲識其
<pb:KR4d0042_WYG_039-7b>
面者一日英請於叟曰李泰伯預賢良召未知其道果
如何叟曰今之賢良異於古泰伯其為今之賢良古之
賢良耶若為今之賢良則天下可車載為古之賢良則
覆載無三四英曰敢原其賢良之今古曰今之賢良所
學者美身之具也口誦之心記之然後分句讀辨訓詁
數條目駕虚辭而強名曰策曰論主司既不能别白則
互曰彼人之富於學也此人之富其才也上既取之下
思習之中其選者十年間往往陶天下之民嗚呼以斯
<pb:KR4d0042_WYG_039-8a>
術而致吾君陶吾民則虫蝗水旱盜賊不作其可得乎
古之賢良發其言則為箴為規為教為化明隂陽倚伏
灾異變盈之事提耳萬乘擯斥𠒋黨亂臣賊子不敢正
目而視使三王之風復見于當世故漢之文景可比周
之成康者由斯道也叟尋與英下第南歸聞足下不中
選二心頗疑後得足下退居集啓而讀之則知足下果
非今之所舉賢良之人其不中選則宜夫人之相知患
其道不同道同雖夷貊亦可為兄弟注鄙人然而有志
<pb:KR4d0042_WYG_039-8b>
於聖賢之術心銘足下之道故發此書以聞非今之趍
炎附勢輩聞足下有大名而沽相知之幸足下其以為
是非里人葉國器歸旅中草草非書冀留意不宣注再
拜
　　　小簡
注頓首前書寫意兹不云云相慕之極旦夕常在家貧
至甚僕馬無具因而辜見賢之望噫進不得地退無以
居丈夫之心於此將盡有風西來書以為寄則野人之
<pb:KR4d0042_WYG_039-9a>
請餘希自愛注再啓
　　　祖學士
無擇再拜泰伯先生酷熱以來氣體何如驛置相望不
逺千里無階披奉祗增詹企法掾連君錫僕之故人有
文而善與人交泰伯見之當相得以驩矣千萬善愛慰
此多憶無擇手記頓首泰伯先生六月十七日
無擇啓累日前軍校過敝邑得泰伯所示書承起居無
它為慰甚深也慶歴民言皆極當時之病真醫國之書
<pb:KR4d0042_WYG_039-9b>
耳使今相天子宰天下者聞其言而行之何憂乎獯粥
何患乎拓跋氏邪無擇疎賤不得言於朝泰伯又俾附
寄永叔即須良便致之也君錫行日曾託奉書必得通
上無擇近作愛堂銘與文爽序在君錫處宜枉觀覽因
風幸示可否之教秋暑千萬善愛不宣無擇再拜二十
六日
無擇自來淮楚以地逺且少便復吏事無餘暇故不得
時時拜書徒日思頌亡已足下之門人高弟者曰陳生
<pb:KR4d0042_WYG_039-10a>
過聽不佞遣介走數千里惠然以書見抵且示之策捧
覽之際靦生面目兹足下之不鄙遺我而俾之相示也
顧愚何足以當之推轂之教豈敢不勉趨奉末由惟祝
善愛諸懇可期面㑹兹不能布萬一無擇再拜泰伯足
下四月九日淮上書
無擇再拜泰伯先生無擇嚮者居憂丹陽辱書者再兼
承見寄長篇及賦不任感仰然以道塗阻逺少遇信便
無階致誠而望風依依靡忘終食也去歲過洪井見建
<pb:KR4d0042_WYG_039-10b>
昌牙校首詢動止且將附問乃先生赴范杭州召已行
矣又不得通區區于左右今陳秀才人來捧所貺手尺
具悉起居如宜差慰詹渴萬一無擇方此奔走披晤未
日仰蘄千萬為道自愛愚懐所望無擇再拜泰伯先生
無擇再拜泰伯先生言念久不附問惟劇詹馳夏末抵
袁即欲致記竊承軒車寓泊洪井及詢諸相識乃云它
適蓋傳聞之不得審的耳介至忽捧手墨承體局休佳
殊慰區區敝郡已作學更三兩月可成當須坐邀長者
<pb:KR4d0042_WYG_039-11a>
來此為後生唱導也乃時專遣人禮請次謹先此咨露
秋凉希千萬若時加愛懇懇無擇再拜八月二十三日
　　　李侍郎
淑白近承雅顧獲奉嘉談兼摯雄文重將厚意欽降之
切昕夕以之忽辱手緘承有小疾戒舟涉逺幸保沖襟
惟精學之邁倫固懵迷之詎測汶圖魯議空祕家楹之
藏洞簫上林猶慙侍臣之薦興言曕聳交集下誠不宣
淑頓首
<pb:KR4d0042_WYG_039-11b>
　　　孔宗旦
宗旦啓自京師為别迨四年矣毎聆風聲鄙氣銷爍伏
承日來體休道洽師表江左捐棄名場沉蘊事業易曰
肥遁無不利惟泰伯之道乎甚善甚善今二十二日徂
徠石守道卒嗚呼天喪吾道俾我先生短命死矣泰伯
能不痛悼哉秋風蕭條江山修邈願固顔色以厭忉怛
子靜行次聊此起居惟少垂察不宣曲阜孔宗旦啓
　旴江外集巻二

<pb:KR4d0042_WYG_040-1a>
欽定四庫全書
　旴江外集巻三
　　序詩墓銘
　　　張學士送李君南歸序(宗古/)
三代以還漢唐為盛孝武雖講求三雍之制而迂儒駕
説怪誕而不經有唐貞觀開元幾于治古雖希闊畢講
而明堂之議寂寥而無詔國家承百王之餘夷僭黜暴
典章法則洪鬯純備然往者挾佞之臣讀儒書被儒服
<pb:KR4d0042_WYG_040-1b>
一旦得貴位則誘導上心務極土木以崇釋老斤斧既
息流竄亦至後之卿相勤恤民力以實邦本合宫之作
我故未暇也惜乎自周室距今曠千餘載此禮廢絶隔
于耳目所以學者各是巳見競牽師習若詩分傳離愈
失愈逺天豈使三王經制將遂泯乎故復出泰伯以明
其本泰伯家江西嗜古學以謂今天子享上帝朝諸侯
雖有其禮而無其位迺潛心憤悱貫覽數家之説自周
官考工記大戴禮盛徳篇禮記月令漢白虎諸儒及歴
<pb:KR4d0042_WYG_040-2a>
代論議參總㑹一稽同合異曲者暢之滯者通之為明
堂定制圖一篇并序凡數千言朅來京師摯見時彦若
李宋二紫微左史聶長孺集賢葉道卿皆盱衡接納鄭
重推許可獻公車登乙覽補朝廷之闕當晨奏而暮召
泰伯猶謙謙不處罔敢露才而自薦也㑹貢舉罷詔(缺/)
髦有懐親之感歸艎泊渚拱袂言别余恐江西英俊未
盡知泰伯之道及中朝士大夫稱詠所以然故筆為序
以送之異日舉修墜典咨謀折衷泰伯必攘袂危冠羣
<pb:KR4d0042_WYG_040-2b>
立高議與宿儒故老較辨于赤墀矣斯言不誣故乏輝
潤謹序
　　　葉内翰詩
　　　　清臣啓累日前伏䝉袖書臨訪并小文編及
　　　　明堂圖披玩尋繹彌增景服偶書二百四十
　　　　言以伸謝臆伏惟采㩜
進士不讀書明經不根義詬病君子儒于今作文弊禮
部右詞賦諸生竊科第從道不違人追趍斯近利李生
<pb:KR4d0042_WYG_040-3a>
何為者力學務遜志羞恥事章句深湛刺經藝常惟天
子貴無大明堂位邈焉三代風尠矣百世繼去聖日愈
逺攻端非共致公玉既妄圖戴徳亦繆記漢唐盛容典
規畫不足示其間區區者何暇盛徳事確論無甚高闊
講寖而墜披文㑹今古援筆攷同異面勢本周官纎悉
探吕氏俛拾林甫長仰擿康成盭昭發老生矇㝠符作
者意聖期接千統縟禮恢萬祀無文既巳秩同節此云
備寧當總章法未擥雲臺議廢興有時合聰明自民視
<pb:KR4d0042_WYG_040-3b>
成厦繄衆材致理豈一士南闕朝奏書中朝夕鳴佩行
矣無自遺日中今可熭
　　　祖學士詩
　　　　奉和泰伯送春絶句繕寫寄呈幸垂笑覽
憶昨相逢甲午年與君同賦送春篇等閒又見春風老
更捧新吟一惘然
萬樹紅芳落漸稀浮榮能得幾多時孤根未識陽和力
春去春來兩不知
<pb:KR4d0042_WYG_040-4a>
　　　送春長句呈泰伯先生
晝日臨風把酒巵宜春臺上送春歸已看緑樹愔愔靜
猶有殘花帖帖飛歲月任從隨手過功名未必與心違
我縁客宦無常處後㑹如今亦恐稀
　　　無擇啓前日承泰伯先生寵示新詩三首謹依
　　　　嚴韻奉和幸賜采覽
異鄉何處散幽懐賴得城中百尺臺還向天涯經歲住
那知春色為誰來雪消江上看梅發風暖衡陽有鴈回
<pb:KR4d0042_WYG_040-4b>
强擬登高聊賦詠再三愧乏楚人才右宜春臺
晴煙羃歴澹湖光勢勝居然占一方拂水萬絲楊柳弱
倚風千蓋芰荷香縱遊閒汎蘭舟穏半醉狂眠石席凉
公退毎來須度日却疑身出利名鄉右東湖
九十日春今日盡送春何况我偏知後期只在經殘臘
重探梅開雪裏枝右送春
　　　寄李先生　　　　　　　黄先生晞
久不見泰伯中心頻損和近聞束書卷更卜好山阿學
<pb:KR4d0042_WYG_040-5a>
古成儒癖敦風蕩俗訛周公法已矣原憲事如何母老
禄未及身閒鬢不皤新文海裔播舊業釣竿拖甯戚歌
寧發麻姑使屢過時人一握小吾道片雲多友弟俱游
宦池樊自摭莎聞猿詩興逸㪣户酒徒羅鄉里名光也
朝廷禮後麽年來魚信至怪我客蹉跎
　　　麻姑山一首贈陳仲父賢良兼泰伯先生
　　　　　　　　　　　　　　黄寺丞通
麻姑山直斗牛角形勝擁斷東南隅五百年來畜英氣
<pb:KR4d0042_WYG_040-5b>
特為吾宋生真儒李姓覯名泰伯字風骨古秀飄髯鬚
其人於世少似者無乃稷契荀孟徒自傷出處苦竒剥
不得寸禄遮妻孥歸來築室郡北郭反關唯作文字娯
先生之門足高第中間仲父有輩無曾繼先生列科舉
簡編滿載三十車先生不遇子亦退高文懿行夸江湖
麻源谷口田數頃歲計取足無贏餘生涯俯就隠意決
便棄城邑廬郊墟上有慈親享甘㫖下有子弟森庭除
平生胷臆𣺌溟㴾惟學虞卿窮著書平生志氣薄雲漢
<pb:KR4d0042_WYG_040-6a>
惟學子陵閒釣魚毎當春秋社時候萬象瀟洒神仙居
嵒花野卉照几席溪風谷靄清襟裾先生乘興或還往
殺雞炊黍開尊壺共評古今正經史不知口角清涎濡
名教果有如是樂彦輔之言誠豈誣蓮社竹谿詫高逸
究竟未免歸狂愚爭如仲父與泰伯相樂以道情愉愉
文酒逢迎二¶十載一日不見已為疎松門大開俗不到
水雲軒檻空清虚仰愛二友嗟不與欲别仙墅猶踟蹰
　　　先生墓誌銘(并<md:KR4d0042_SBCK_022-1b>¶序/)　門人　¶陳次公¶　撰
<pb:KR4d0042_WYG_040-6b>
有宋經明行修道徳沈純用則任公卿尸教化¶而不用
以夫子之道教授學者門人陞錄千有餘人有如游夏
者則其賢可知也已文章高於當世版¶而行之凡數集
毎為歌詩誌表未嘗以一字借人而人自求而得之皆
自言曰如此為父兄求而得之皆自言曰父兄如此下
筆多典故世莫及也天下皆曰泰伯先生士大夫爭識
其面¶其為當世推伏也若此¶先生姓李氏諱覯字泰伯
南城人也其實如秋其受如¶海外示發舒中以直正其
<pb:KR4d0042_WYG_040-7a>
於道也如天焉無不覆如地焉無不載天地以萬物遂
成為功先生以¶四海咸若為功用則任公卿尸教化而
不用以夫子之道教授學者後之覽其遺書則知其所
以然曾充茂才有富國安民强兵三策易禮二論合五
十首天下傳誦及退居為周禮致太平論并序五十一
首其敵天命又有潛書慶歴民言寄范富孫公四書長
江賦蓋不忍夫一世之傷而兩臂幾廢常語其徒其畧
曰大哉孔子吾何能稱焉顔淵曰仰之彌高鑽之彌堅
<pb:KR4d0042_WYG_040-7b>
瞻之在前忽焉在後仰之彌高也則吾以為極星考之
正之舍是則無四方矣鑽之彌堅也則吾以為磐石據
之依之舍是則無安居矣瞻之在前忽焉在後也則吾
以為鬼神生之斂之舍是則無庶物矣他人之道借曰
善焉有之可也亡之可也夫子之道不可須臾去也不
聞之是無耳也不見之是無目也不言之是無口也不
學之不思之是無心無精爽也尚可以為人乎哉吾於
斯道夜而諷之矣晝而讀之矣髮斑斑而不知其疲矣
<pb:KR4d0042_WYG_040-8a>
終沒吾世而已矣其語如此衆驚而萃非之先生之志
益堅然則不非之不足以為泰伯先生也先生燕申講
解嚴重慎密弟子畏之有駴則對之以狀察無溢美然
後進之今為墓刻畏比神靈自祖禰以往丘蓋不言只
於集中得子高墓表曰南城縣東北逺百里吾高祖之
父家焉先夫人墓誌曰先君嘗學不應舉尤直信生平
無所爭不識州縣廷終以不得意死又於官簿得曾祖
諱某祖諱某父諱某母鄭氏始娶陳氏再娶饒氏有男
<pb:KR4d0042_WYG_040-8b>
參魯三女長適陳汝翼而卒<md:KR4d0042_SBCK_022-2a>¶先生¶之生¶也以已酉而卒
也以已亥年五十有一其¶卒仲秋其葬季冬實¶嘉祐四
年祔先君之塋在鳳凰山足夫南城載于西漢地理志
唐屬撫州臨川¶國朝别建軍曰建昌縣𨽻焉鳳凰山在
縣西北城背之塋在麓東松檟萬株山川如畫乃真宅
也然而其抱負如此天之報之止如此其後焉有不達
者乎嗚呼先生之名大顯世之顯人及有道之士莫不¶
知者下至農工負販¶士女釋老盡能誦其<md:KR4d0042_SBCK_022-2b>¶文章天子亦
<pb:KR4d0042_WYG_040-9a>
聞之乃¶以將仕郎試太學助教就門官之末年又召¶¶¶¶¶¶¶入
太學説書復以通州海門縣主簿禄之權管幹太學非
其好也逾年以告歸歸逾月而卒臨終無他言獨執次
公手以明堂制圖為託又以為三禮論未成為恨其孜
孜為學者如此何哉次公夙荷教育過於强仕之年哲
人既殞復何聊哉泣而銘曰
　余侍先生得¶堯舜禹¶湯文武周公孔子之事甚詳皆
　本書詩非諸子之緒言也於是浩歎魏晉之際莽卓
<pb:KR4d0042_WYG_040-9b>
　之間惠慎之時聖人之道已大壊有由然及究莊生
　之言今世之仁人蒿目而憂世之患不仁之人決性
　命之情而饕富貴焉知曾史之不為桀跖之嚆矢曰
　儒者未嘗是之而余獨是之嗚呼天乎其意不在斯
　文乎何奪先生¶之速哉何奪先生之速哉
　
　
　<md:KR4d0042_SBCK_022-4a>¶旴江外集卷三
